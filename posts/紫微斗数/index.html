<!DOCTYPE html>
<html lang="zh-cn">
    <head>
        <meta charset="utf-8">
        <meta name="viewport" content="width=device-width, initial-scale=1">
        <meta name="robots" content="noodp" />
        <meta http-equiv="X-UA-Compatible" content="IE=edge, chrome=1">
        <title>紫微斗数 - 阿布的博客</title><meta name="Description" content=""><meta property="og:title" content="紫微斗数" />
<meta property="og:description" content="紫微斗数全书 —— 卷一 ​ 太微赋 ​ 诀曰 斗数至玄至微，理旨难明，虽设问于各篇之中，犹有言而未尽， 至如星之分野，各有所属，寿夭贤愚，富贵贫贱，不可一" />
<meta property="og:type" content="article" />
<meta property="og:url" content="http://wuhaohao1234.github.io/posts/%E7%B4%AB%E5%BE%AE%E6%96%97%E6%95%B0/" /><meta property="article:section" content="posts" />
<meta property="article:published_time" content="2024-02-01T20:38:51+08:00" />
<meta property="article:modified_time" content="2024-02-01T20:38:51+08:00" />
<meta name="twitter:card" content="summary"/><meta name="twitter:title" content="紫微斗数"/>
<meta name="twitter:description" content="紫微斗数全书 —— 卷一 ​ 太微赋 ​ 诀曰 斗数至玄至微，理旨难明，虽设问于各篇之中，犹有言而未尽， 至如星之分野，各有所属，寿夭贤愚，富贵贫贱，不可一"/>
<meta name="application-name" content="阿布的博客">
<meta name="apple-mobile-web-app-title" content="阿布的博客"><link rel="shortcut icon" type="image/x-icon" href="/favicon.ico" />
        <link rel="icon" type="image/png" sizes="32x32" href="/favicon-32x32.png">
        <link rel="icon" type="image/png" sizes="16x16" href="/favicon-16x16.png"><link rel="apple-touch-icon" sizes="180x180" href="/apple-touch-icon.png"><link rel="manifest" href="/site.webmanifest"><link rel="canonical" href="http://wuhaohao1234.github.io/posts/%E7%B4%AB%E5%BE%AE%E6%96%97%E6%95%B0/" /><link rel="prev" href="http://wuhaohao1234.github.io/posts/%E6%B7%B1%E5%BA%A6%E5%AD%A6%E4%B9%A0/" /><link rel="next" href="http://wuhaohao1234.github.io/posts/%E6%89%8B%E5%86%99%E6%95%B0%E5%AD%97%E8%AF%86%E5%88%ABcnn/" /><link rel="stylesheet" href="/lib/normalize/normalize.min.css"><link rel="stylesheet" href="/css/style.min.css"><link rel="stylesheet" href="/lib/fontawesome-free/all.min.css"><link rel="stylesheet" href="/lib/animate/animate.min.css"><script type="application/ld+json">
    {
        "@context": "http://schema.org",
        "@type": "BlogPosting",
        "headline": "紫微斗数",
        "inLanguage": "zh-cn",
        "mainEntityOfPage": {
            "@type": "WebPage",
            "@id": "http:\/\/wuhaohao1234.github.io\/posts\/%E7%B4%AB%E5%BE%AE%E6%96%97%E6%95%B0\/"
        },"genre": "posts","wordcount":  44627 ,
        "url": "http:\/\/wuhaohao1234.github.io\/posts\/%E7%B4%AB%E5%BE%AE%E6%96%97%E6%95%B0\/","datePublished": "2024-02-01T20:38:51+08:00","dateModified": "2024-02-01T20:38:51+08:00","publisher": {
            "@type": "Organization",
            "name": "作者"},"author": {
                "@type": "Person",
                "name": "作者"
            },"description": ""
    }
    </script></head>
    <body header-desktop="" header-mobile=""><script type="text/javascript">(window.localStorage && localStorage.getItem('theme') ? localStorage.getItem('theme') === 'dark' : ('dark' === 'auto' ? window.matchMedia('(prefers-color-scheme: dark)').matches : 'dark' === 'dark')) && document.body.setAttribute('theme', 'dark');</script>

        <div id="mask"></div><div class="wrapper"><header class="desktop" id="header-desktop">
    <div class="header-wrapper">
        <div class="header-title">
            <a href="/" title="阿布的博客">阿布的博客</a>
        </div>
        <div class="menu">
            <div class="menu-inner"><a class="menu-item" href="/posts/"> 所有文章 </a><a class="menu-item" href="/tags/"> 标签 </a><a class="menu-item" href="/about/"> 关于 </a><a class="menu-item" href="https://www.yuque.com/abu0418" rel="noopener noreffer" target="_blank"> 语雀 </a><a class="menu-item" href="https://github.com/wuhaohao1234" rel="noopener noreffer" target="_blank"> github </a><span class="menu-item delimiter"></span><a href="javascript:void(0);" class="menu-item theme-switch" title="切换主题">
                    <i class="fas fa-adjust fa-fw"></i>
                </a>
            </div>
        </div>
    </div>
</header><header class="mobile" id="header-mobile">
    <div class="header-container">
        <div class="header-wrapper">
            <div class="header-title">
                <a href="/" title="阿布的博客">阿布的博客</a>
            </div>
            <div class="menu-toggle" id="menu-toggle-mobile">
                <span></span><span></span><span></span>
            </div>
        </div>
        <div class="menu" id="menu-mobile"><a class="menu-item" href="/posts/" title="">所有文章</a><a class="menu-item" href="/tags/" title="">标签</a><a class="menu-item" href="/about/" title="">关于</a><a class="menu-item" href="https://www.yuque.com/abu0418" title="" rel="noopener noreffer" target="_blank">语雀</a><a class="menu-item" href="https://github.com/wuhaohao1234" title="" rel="noopener noreffer" target="_blank">github</a><a href="javascript:void(0);" class="menu-item theme-switch" title="切换主题">
                <i class="fas fa-adjust fa-fw"></i>
            </a></div>
    </div>
</header>
<div class="search-dropdown desktop">
    <div id="search-dropdown-desktop"></div>
</div>
<div class="search-dropdown mobile">
    <div id="search-dropdown-mobile"></div>
</div>
<main class="main">
                <div class="container"><div class="toc" id="toc-auto">
            <h2 class="toc-title">目录</h2>
            <div class="toc-content" id="toc-content-auto"></div>
        </div><article class="page single"><h1 class="single-title animated flipInX">紫微斗数</h1><div class="post-meta">
            <div class="post-meta-line"><span class="post-author"><a href="/" title="Author" rel=" author" class="author"><i class="fas fa-user-circle fa-fw"></i>作者</a></span></div>
            <div class="post-meta-line"><i class="far fa-calendar-alt fa-fw"></i>&nbsp;<time datetime="2024-02-01">2024-02-01</time>&nbsp;<i class="fas fa-pencil-alt fa-fw"></i>&nbsp;约 44627 字&nbsp;
                <i class="far fa-clock fa-fw"></i>&nbsp;预计阅读 90 分钟&nbsp;</div>
        </div><div class="details toc" id="toc-static"  kept="">
                <div class="details-summary toc-title">
                    <span>目录</span>
                    <span><i class="details-icon fas fa-angle-right"></i></span>
                </div>
                <div class="details-content toc-content" id="toc-content-static"><nav id="TableOfContents">
  <ul>
    <li><a href="#紫微斗数全书--卷一-">紫微斗数全书 —— 卷一 ​</a></li>
    <li><a href="#紫微斗数全书--卷二-">紫微斗数全书 —— 卷二 ​</a></li>
    <li><a href="#紫微斗数全书--卷三-">紫微斗数全书 —— 卷三 ​</a></li>
  </ul>
</nav></div>
            </div><div class="content" id="content"><h2 id="紫微斗数全书--卷一-">紫微斗数全书 —— 卷一 ​</h2>
<p>太微赋 ​
诀曰</p>
<p>斗数至玄至微，理旨难明，虽设问于各篇之中，犹有言而未尽，
至如星之分野，各有所属，寿夭贤愚，富贵贫贱，不可一概论议。
其星分布一十二垣，数定乎三十六位，入庙为奇，失度为虚，
大抵以身命为福德之本，加以根源为穷通之资。
星有同躔，数有分定，须明其生克之要，必详乎得垣失度之分。
观乎紫微舍躔，司一天仪之象，率列宿而成垣，土星茍居其垣，若可移动，金星专司财库，最怕空亡。
帝星动则列宿奔驰，贪守空而财源不聚。
各司其职，不可参差。
茍或不察其机，更忘其变，则数之造化远矣。</p>
<p>例曰</p>
<p>禄逢冲破，吉处藏凶。马遇空亡，终身奔走。
生逢败地，发也虚花。绝处逢生，生花不败。
星临庙旺，再观生克之机。命坐强宫，细察制化之理。
日月最嫌反背，禄马最喜交驰。
倘居空亡，得失最为要紧。若逢败地，扶持大有奇功。
紫微天府全依辅弼之功，七杀破军专依羊铃之虐。
诸星吉，逢凶也吉。诸星凶，逢吉也凶。
辅弼夹帝为上品，桃花犯主为至淫。
君臣庆会，材善经邦。
魁钺同行，位居台辅。
禄文拱命，贵而且贤。
日月夹财，不权则富。
马头带剑，镇卫边疆。
刑囚夹印，刑杖惟司。
善荫朝纲，仁慈之长。
贵入贵乡，逢之富贵。
财居财位，遇者富奢。
太阳居午，谓之日丽中天，有专权之贵，敌国之富。
太阴居子，号曰水澄桂萼，得清要之职，忠谏之材。
紫微辅弼同宫，一呼百诺居上品。文耗居寅卯，谓之众水朝东。
日月守不如照合，荫福聚不怕凶危。
贪居亥子，名为犯水桃花。刑遇贪狼，号曰风流彩杖。
七杀廉贞同位，路上埋尸。破军暗曜同乡，水中作冢。
禄居奴仆纵有官也奔驰，帝遇凶徒虽获吉而无道。
帝坐金车则曰金轝捧栉，福安文曜谓之玉袖天香。
太阳会文昌于官禄，皇殿朝班，富贵全美。
太阴会文曲于妻宫，蟾宫折桂，文章全盛。
禄存守于田财，堆金积玉。财荫坐于迁移，巨商高贾。
耗居禄位，沿途乞食。贪会旺宫，终身鼠窃。
杀居绝地，天年夭似颜回。贪坐生乡，寿考永如彭祖。
忌暗同居身命疾厄，沉困尪赢，凶星会于父母迁移，刑伤破祖。
刑杀同廉贞于官禄，枷扭难逃，官符加刑杀于迁移，离乡遭配。
善福居空位，天竺生涯。辅弼单守命宫，离宗庶出。
七杀临于身命加恶杀，必定死亡。铃羊合于命宫遇白虎，须当刑戮。
官府发于吉曜，流杀怕逢破军。羊陀凭太岁以引行，病符官符皆作祸。
奏书博士与流禄，尽作吉祥。力士将军同青龙，显其权势。
童子限如水上泡沤，老人限似风中燃烛。遇杀无制乃流年最忌，
人生荣辱限元必有休咎，处世孤贫数中逢乎驳杂，学至此诚玄微矣。</p>
<p>形性赋 ​
原夫紫微帝座，生为厚重之容。
天府尊星，也作纯和之体。
金乌圆满，玉兔清奇。
天机为不长不短之姿，情怀好善。
武曲乃至要至紧之操，心性果决。
天同肥满，目秀清奇。
廉贞眉宽，口阔面横，为人性暴，好忿好争。
贪狼为善恶之星，入庙必应长耸，出垣必定顽嚣。
巨门乃是非之曜，在庙敦厚温良。
天相精神，天梁稳重，心事玉洁冰清。
七杀如子路暴虎冯河，火铃似豫让吞炭装哑。
暴虎冯河兮目太凶狠，吞炭装哑兮暗狼声沉。
俊雅文昌眉清目秀，磊落文曲口舌便佞，在庙定生异痣，失陷必有班痕。
左辅右弼温良规模，端庄高士。
天魁天钺具足威仪，重合三台则十全模范。
擎羊陀罗，形丑貌粗，有矫诈体态。
破军不仁，背重眉宽，行坐腰斜奸诈好行惊险。
性貌如春和蔼，乃是禄存之情德。情怀似火锋冲，此诚破耗之威权。
星论庙旺最怕空亡，杀落空亡竟无威力。
权禄乃九窍之奇，耗积散平生之福。
禄逢梁荫抱私财益与他人，耗遇贪狼浽淫情于井底。
贪星入于马垣易善易恶，恶曜扶同善曜禀性不常。
财居空亡巴三览四，文曲旺宫闻一知十。暗合廉贞为贪滥之曹吏。
身命司数实奸盗之技儿，猪屠之流。善禄定是奇高之艺细巧，伶俐之人。
男居生旺最要得地，女居死绝专看福德。
命最嫌立于败位，财源却怕逢空亡。
机刑杀荫孤星论嗣续之宫加恶星忌耗，不为奇特。
陀耗囚之星守父母之缠，决然破祖刑伤。
兼之童格宜相，根基要察。
紫微肥满，天府精神。禄存禄主，也应厚重。
日月曲相同梁机昌皆为美俊之姿，乃是清奇之格，上长下短目秀眉清。
贪狼同武曲形小声高而量大，天同如陀忌肥满而目渺。
擎羊身体遭伤，若遇火铃巨暗必生异痣。又值耗杀定主形丑貌粗。
若居死绝之限，童子乳哺徒劳其力，老者亦然寿终。
此数中之纲领，乃为星纬之机关。玩味专精，以参玄妙。
限有高低星寻喜怒，假如运限驳杂终有浮沉。
如逢杀地更要推详倘，遇空亡必须细察。精研于此不患不神。</p>
<p>星垣论 ​
紫微帝座以辅弼为佐贰，作数中之主星乃有用之源流。
是以南北二斗集而成数，为万物之灵。
盖以水淘溶，则阴阳既济，水盛阳伤，火盛阴灭，二者不可偏废，故知其中者，斯为美矣。
寅乃木之垣，乃三阳交泰之时，草木萌芽之所，至于卯位，其木至旺矣。
贪狼天机是庙乐，故得天相水到寅为之旺相、巨门水得卯为之疏通，木乃土栽培，加以水之浇灌，
三方更得文曲水破军水相会尤妙，又加禄存土极美矣。
巨门水到丑，天梁土到未，陀罗金到于四墓之所，苟或得擎羊金相会，以土为金墓，则金通不凝。
加以天府土天同金以生之，是为金趁土肥，顺其德以生成。
已午乃火位，巳为水土所绝之地，更午垣之火，余气流于巳，水则倒流，火气逆焰，必归于巳。
午属火德，能生于已绝之土，所以廉贞火居焉。至于午火，旺照离明洞彻表里，而文曲水入庙。
若会紫府，则魁星拱斗，加以天机木贪狼木，谓之变景，愈加奇特。
申酉金乃西方太白之气，武曲居申而好生，擎羊在酉而用杀，
加以巨门禄存陀罗而助之愈急，须得逆行逢善化恶是为妙用。
亥水属文曲破军之要地，乃文明清高之士，万里派源之洁，如大川之泽不为焦枯。
居于亥位将入天河，是故为妙。破军水于子旺之乡，如巨海之浪淜汹涌，可远观而不可近倚，
破军是以居焉，若四墓之克，充其弥漫，必得武曲之金使其源流不绝方为妙矣。
其余诸星以身命推之，无施不可至玄至妙者矣。</p>
<p>斗数准绳 ​
命居生旺定富贵，各有所宜。身坐空亡论荣枯，专求其要。
紫微帝座在南极不能施功，天府令星在南地专能为福。
天机七杀同宫也善三分，太阴火铃同位反成十恶。
贪狼为善宿入庙不凶，巨门为恶曜得垣尤美。
诸凶在紧要之乡最宜制克，若在身命之位却受孤单。
若见杀星倒限最凶，福荫临之庶几可解。
大抵在人之机变，更加作意之推详。
辨生克制化以定穷通，看好恶正偏以言祸福。
官星居于福地近贵荣财，福星居于官宫却成无用。
身命得星为要，限度遇吉为荣。
若言子媳有无，专在擎羊耗杀。逢之则害妻妾亦然。
相貌逢凶必带破相，疾厄逢忌定有尪赢。
须言定数以求玄，更在同年之相合，总为纲领用作准绳。</p>
<p>斗数发微论 ​
白玉蟾先生曰观天斗数与五星不同，按此星辰与诸术大异。
四正吉星定为贵，三方杀拱少为奇。
对照兮详凶详吉，合照兮观贱观荣。
吉星入垣则为吉，凶星失地则为凶。
命逢紫微非特寿而且荣，身遇杀星不但贫而且贱。
左右会于紫府极品之尊，科权陷于凶乡功名蹭蹬。
行限逢乎弱地未必为灾，立命会在强宫必能降福。
羊陀七杀限运莫逢，逢之定有刑伤。(劫空伤使在内合断)
天哭丧门流年莫遇，遇之实防破害。
南斗主限必生男，北斗加临先得女。
科星居于陷地，灯火辛勤。昌曲在于凶乡，林泉冷淡。
奸谋频设，紫微愧遇破军。淫奔大行，红鸾差逢贪宿。
命身相克，则心乱而不闲。玄媪三宫，则邪淫而耽酒。(即天姚星)
杀临三位，定然妻子不和。巨到二宫，必是兄弟无义。
刑杀守子宫，子难奉老。诸凶照财帛，聚散无常。
羊陀守疾厄，眼目昏盲。火铃到迁移，长途寂寞。
尊星列贱位，主人多劳。恶星应八宫，奴仆无助。
官禄遇紫府，富而且贵。田宅遇破军，先破后成。
福德遇空劫，奔走无力。相貌加刑杀，刑克难免。
后学者执此推详，万无一失。</p>
<p>重补斗数彀率 ​
诸星吉多逢凶也吉，诸星恶多逢吉也凶。
星更缠度，数分定局。
重在看星得垣受制，方可论人祸福穷通。
大概以身命为祸福之柄，以根源为穷通之机。
紫微在命辅弼同垣，其贵必矣，财印夹命日月夹财，其富何疑。
荫福临不怕凶冲，日月会不如合照。
贪狼居子乃为泛水桃花，天刑遭贪必主风流刑杖。
紫微坐命库则曰金轝捧栉辇，临官安文曜号为衣锦惹天香。
太阴合文曲于妻宫翰林清异，太阳会文昌于官禄金殿传胪。
禄合守田财为烂谷堆金，财荫居迁移为高商豪客。
耗居败地沿途丐求，贪会旺宫终身鼠窃。
杀居绝地生成三十二之颜回，日在旺宫可学八百年之彭祖。
巨暗同垣于身命疾厄赢瘦其躯，凶星交会于相貌迁移伤刑其面。
大耗会廉贞于官禄枷杻囚徒，官符会刑杀于迁移离乡远配。
七杀临于陷地流年必见死亡，耗杀忌逢破军火铃嫌逢太岁。
奏书博士并流禄以尽乎吉祥，力士将军与青龙以显其威福。
童子限弱水上浮泡，老人限衰风中燃烛。
遇杀必惊，流年最紧。
人生发达限元最怕浮沉，一世迍邅命限逢乎驳杂。
论而至此允矣玄微。</p>
<p>增补太微赋 ​
前后两凶神为两邻，加会尚可撑持，同室与谋最难堤防。
片火焚天马，重羊逐禄存。
劫空亲戚无常，权禄行藏靡定。
君子哉魁钺，小人哉羊铃。
凶不皆凶，吉无纯吉。
主强宾弱可保无虞，主弱宾强凶危立见。
主宾得失两相宜，运限命身当互见。
身命最嫌羊陀七杀，遇之未免为凶。
二限甚忌贪破巨廉，逢之定然作祸。
命运魁昌常得贵，限逢紫府定财多。
凡观女人之命，先观夫子二宫。
若值杀星定三嫁而心不足，或逢羊孛虽啼哭而泪不干。
若观男命始以福财为主，再审迁移何如。
二限相因，吉凶同断。
限逢吉曜平生动用和谐，命坐凶乡一世求谋龃龉。
廉禄临身女得纯阴贞洁之德，同梁守命男得阳纯中正之心。
君子命中亦有羊陀火铃，小人命内岂无科禄权星。
要看得垣失垣，专论入庙失庙。
若论小儿，详推童限。
小儿命坐凶乡，二五岁必然夭折，更有限逢恶杀，五七岁必主灾亡。
文昌文曲天魁秀，不读诗书也可人。
多学少成只为擎羊逢劫杀，为人好讼盖因太岁遇官符。
命之理微熟察星辰之变化，数之理远细详格局之兴衰。
北极加凶杀为道为僧，羊陀遇恶星为奴为仆。
如武破廉贪固深谋而贵显，加羊陀空劫反小志以孤寒。
限辅星旺限虽弱而不弱，命临吉地命虽凶而不凶。
断桥截路大小难行，卯酉二空聪明发福。
命身遇紫府迭积金银，二主逢劫空衣食不足。
谋而不遂，命限遇入擎羊，东作西成，限身遭逢辅相
科权禄拱，定为扳桂之高人，空劫羊铃，作九流之术士。
情怀畅舒昌曲命身，诡诈浮虚羊陀陷地。
天机天梁擎羊会，早有刑而晚见孤。
贪狼武曲廉贞逢，少受贫而后享福。
此皆斗数之奥妙，学者宜熟思之。</p>
<p>斗数骨随赋 ​
太极星缠，乃群宿众星之主，天门运限，即扶身助命之源，
在天则运用无常，在人则命有格局。
先明格局，次看众星。或有同年同月同日同时而生，则有贫贱富贵寿夭之异。
或在恶限，积百万之金银。或在旺乡，遭连年之困苦。
祸福不可一途而惟，吉凶不可一例而断。
要知一世之荣枯，定看五行之宫位。立命可知贵贱，安身便晓根基。
第一先看福德，再三细考迁移，分对宫之体用，定三合之源流。
命无正曜，夭折孤贫。吉有凶星，美玉瑕玷。
既得根源坚固，须知合局相生，坚固则富贵延寿，相生则财官昭著。
命好身好限好到老荣昌。命衰身衰限衰终身乞丐。
夹贵夹禄少人知，夹权夹科世所宜。
夹日夹月谁能遇，夹昌夹曲主贵兮。
夹空夹劫主贫贱，夹羊夹陀为乞丐。
廉贞七杀反为积富之人，天梁太阴却作飘蓬之客。
廉贞主下贱孤寒，太阴主一生快乐。
先贫后富武贪同身命之宫，先富后贫只为运限逢劫杀。
出世荣华权禄守财官之位，生来贫贱劫空临财福之乡。
文曲武曲为人多学多能，左辅右弼禀性克宽克厚。
天府天相乃为衣禄之神，为仕为官定主亨通之兆。
苗而不秀科名陷于凶神，发不主财禄主躔于弱地。
七杀朝斗爵禄荣昌，紫府同宫终身福厚。
紫微居午无杀凑位至三公，天府临戌有星扶腰金衣紫。
科权禄拱名誉昭彰，武曲庙垣威名赫奕。
科明禄暗位列三台，日月同临官居侯伯。
巨机同宫公卿之位，贪铃并守将相之名。
天魁天钺盖世文章，天禄天马惊人甲第。
左辅文昌会吉星尊居八座，贪狼火星居庙旺名镇诸邦。
巨日同宫官封三代，紫府朝垣食禄万钟。
科权对拱跃三汲于禹门，日月并明佐九重于尧殿。
府相同来会命宫全家食禄，三合明珠生旺地稳步蟾宫。
七杀破军宜出外，机月同梁作吏人。
紫府日月居旺地断定公侯器，日月科禄丑宫中定是方伯公。
天梁天马陷飘荡无疑，廉贞杀不加声名远播。
日照雷门富贵荣华，月朗天门进爵封侯。
寅逢府相位登一品之荣，墓逢左右尊居八座之贵。
梁居午位官资清显，曲遇梁星位至台纲。
科禄巡逢周勃欣然入相，文星暗拱贾谊允矣登科。
擎羊火星威权出众，贪武同行威镇边夷。
李广不封擎羊逢于力士，颜回夭折文昌陷于天伤。
仲由威猛廉贞入庙遇将军，子羽才能巨宿同梁冲且合。
寅申最喜同梁会，辰戌应嫌陷巨门。
禄倒马倒忌太岁之合劫空，运衰限衰喜紫微之解凶厄。
孤贫多有寿，富贵即夭亡。
吊客丧门绿珠有堕楼之厄，官符太岁公冶有缧绁之忧。
限至天罗地网屈原溺水而身亡，运遇地劫天空阮籍有贫穷之苦。
文昌文曲会廉贞丧命天年，命空限空无吉凑功名蹭蹬。
生逢天空犹如半天折翅，命中遇劫恰如浪里行船。
项羽英雄限至天空而丧国，石崇豪富限行劫地以亡家。
吕后专权两重天禄天马，杨妃好色三合文曲文昌。
天梁遇马女命贱而且淫，昌曲夹墀男命贵而且显。
极居卯酉多为脱俗僧人，贞居卯酉定是公胥吏辈。
左府同宫尊居万乘，廉贞七杀流荡天涯。
邓通饿死运逢大耗之乡，夫子绝粮限到天伤之内。
铃昌罗武限至投河，巨火擎羊终身缢死。
命里逢空不飘流即主疾苦，马头带剑非夭折则主刑伤。
子午破军加官进禄，昌贪居命粉骨碎尸。
朝斗仰斗爵禄荣昌，文桂文华九重贵显。
丹墀桂墀早遂青云之志，合禄拱禄定为巨擘之臣。
阴阳会昌曲出世荣华，辅弼遇财官衣绯着紫。
巨梁相会廉贞并，合禄鸳鸯一世荣。
武曲闲宫多手艺，贪狼陷地作屠人。
天禄朝垣身荣贵显，魁星临命位列三台。
武曲居干戌亥上，最怕太阴逢贪狼。
化禄还为好，休向墓中藏。
子午巨门石中隐玉，明禄暗禄锦上添花。
紫微辰戌遇破军，富而不贵有虚名。
昌曲破军逢刑克多劳碌，贪武墓中居三十才发福。
天同戌宫为反背，丁人化吉主大贵。
巨门辰戌为陷地，辛人化吉禄峥嵘。
机梁酉上化吉者，纵遇财官也不荣。
日月最嫌反背乃为失辉，命身定要精求恐差分数。
阴骘延年增百福，至于陷地不遭伤。
命实运坚稿田得雨，命衰限弱嫩草遭霜。
论命必推星善恶，巨破擎羊性必刚。
府相同梁性必好，火劫空贪性不常。
昌曲禄机清秀巧，阴阳左右最慈祥。
武破贞贪冲合曲全固贵，羊陀七杀相杂互见则伤。
贪狼廉贞破军恶，七杀擎羊陀罗凶。
火星铃星专作祸，劫空伤使祸重重。
巨门忌星皆不吉，运身命限忌相逢。
更兼太岁官符至，官非口舌决不空。
吊客丧门又相遇，管教灾病两相攻。
七杀守身终是夭，贪狼入命必为娼。
心好命微亦主寿，心毒命固亦夭亡。
今人命有千金贵，运去之时岂久长。
数内包藏多少理，学者须当仔细详。</p>
<p>女命骨髓赋 ​
府相之星女命躔，必当子贵与夫贤。
廉贞清白能相守，更有天同理亦然。
端正紫微太阳星，早遇贤夫性可凭。
太阳寅到午，遇吉终是福。
左辅天魁为福寿，右弼天相福来临。
禄存厚重多衣食，府相朝垣命必荣。
紫府巳亥相互辅，左右扶持福必生。
巨门天机为破荡。天梁月曜女命贫。
擎羊火星为下贱。文昌文曲福不全。
武曲之宿为寡宿。破军一曜性难明。
贪狼内狠多淫佚。七杀沉吟福不荣。
十干化禄最荣昌，女命逢之大吉昌。
更得禄存相凑合，旺夫益子受恩光。
火铃羊陀及巨门，天空地劫又相临。
贪狼七杀廉贞宿，武曲加临克害侵。
三方四正嫌逢杀，更在夫宫祸患深。
若是本宫无正曜，必主生离克害真。</p>
<p>定富贵贫贱十等论 ​
福寿论 如南人天同天梁坐命庙旺主福寿双全如北人紫微武曲破军贪狼坐命旺宫主福寿
聪明论 如文昌文曲天相天府武曲破军三台八座左辅右弼三合拱照主人极聪明
威勇论 如武曲文昌擎羊七杀坐命宫得权禄三方又得紫微天府左右拱照主人威勇
文职论 如文昌文曲左辅右弼天魁天钺坐命旺宫又得三方四正科权禄拱主为文官
武职论 如武曲七杀坐命庙旺宫又得三台八座加化权禄及天魁天钺并拱主为武职
刑名论 如擎羊陀罗火铃星武曲破军带杀上吉凑合三方四正无凶不陷主刑名
富贵论 如紫微天府天相禄权科太阴太阳文昌文曲左辅右弼天魁天钺守照拱冲主大富贵
贫贱论 如擎羊陀罗廉贞七杀武曲破军天空地劫忌星三方四正守照拱冲诸凶并犯陷地主贫贱
疾夭论 如贪狼廉贞擎羊陀罗天空地劫火铃忌星三方守照主疾夭或疾厄相貌宫亦然
僧道论 如天机天梁七杀破军天空地劫并犯帝座紫微又或耗杀加临主为僧道</p>
<p>十二宫诸星得地合格诀 ​
子安命 子宫贪狼杀阴星，机梁相拱福兴隆，庚辛乙癸生人美，一生富贵足丰荣。
丑安命 丑宫立命日月朝，丙戍生人福禄饶，正坐平常中局论，对照富贵祸皆消。
寅安命 寅宫巨日足丰隆，七杀天梁百事通，申巳庚人皆为吉，男子为官女受封。
卯安命 卯宫机巨武曲逢，辛乙生人福气隆，男子为当縻廪禄，女人享福受褒封。
辰安命 辰位机梁坐命宫，天府戍地最盈丰，腰金衣紫真荣显，富华贵辉宜到终。
巳安命 巳位天机天相临，紫府朝垣福更深，戊辛壬丙皆为贵，一生顺遂少灾侵。
午安命 午宫紫府太阳同，机梁破杀喜相逢，甲丁己癸生人福，一世风光廪禄丰。
未安命 未宫紫武廉贞同，日月巨门喜相逢，女人值此全福寿，男子逢之位三公。
申安命 申宫紫帝贞梁同，武曲巨门喜相逢，甲庚癸人如得喜，一生富贵逞英雄。
酉安命 酉宫最喜太阴逢，巨日又逢当面冲，辛乙生人为贵格，一生福禄永亨通。
戍安命 戍宫紫微对冲辰，富而不贵有虚名，更加吉曜多权禄，只利开张贸易人。
亥安命 亥宫最喜太阴逢，若人值此福禄隆，男女逢之皆称意，富贵荣华直到终。</p>
<p>十二宫诸星失陷破格诀 ​
子丑安命 子午天机丑巨铃，此星落陷果为真，纵然化吉更为美，任他富贵不清宁。
寅安命 寅上机昌曲月逢，虽然吉拱不丰隆，男为伴仆女娼婢，若非夭折即贫穷。
卯辰安命 卯上太阴擎羊逢，辰宫巨宿紫微同，纵然化吉非全美，若非加杀到头凶。
巳安命 巳宫武月天梁巨，贪宿廉贞共到蛇，三方吉曜皆不贵，下贱贫穷度岁华。
午安命 午宫贪巨月昌从，羊刃三合最嫌冲，虽然化吉居仕路，横破横成到老穷。
未安命 未宫巨宿太阳嫌，纵少灾危有克伤，劳碌奔波官事至，随缘下贱度时光。
申酉安命 申宫机巨为破格，男人浪荡女人贫，二宫若然桃花见，男女逢之总不荣。
戍安命 戍上紫破若相逢，天同太阳皆主凶，若还孤寒更夭折，随缘勤苦免贫穷。
亥安命 亥宫贪火天梁同，飘荡浪子走西东，若还富贵也年促，不然隶仆与贫穷。</p>
<p>十二宫诸星得地富贵论 ​
子宫得地太阴星，杀破昌贪文曲明，丑未紫破朝日月，
未贞梁丑福非轻，寅宫最喜逢阳巨，七杀天同梁文清，
卯上巨机为贵格，武曲守卯福丰盈，辰戍机梁非小补，
戍宫天府累千金，巳亥天机天相贵，午宫紫府梁俱荣，
申宫贞巨阴杀美，酉戍亥上太阴停，卯辰巳午阳正照，
紫府巨宿巳亥兴，亥宫天府天梁吉，子宫机宿亦中平，
七杀子午逢左右，文曲加之格最清，廉坐中宫逢辅弼，
更兼化吉祸尤兴。武曲巳亥逢，六甲帅边庭，
贪狼居卯酉，遇火作公卿，天机坐卯贵，寅月六丁荣，
巨卯逢左右，六乙立边庭，巨坐寅申位，偏喜甲庚生，
二宫逢七杀，左右会昌星，辰戍遇三宿，必主位公卿。</p>
<p>十二宫诸星失陷贫贱论 ​
丑未巨机为值福，失陷此月福须轻，卯酉不喜逢羊刃，辰戌紫破朝罗网，
辰休戌囚贪贞陷，午宫阴巨不堪称，申宫合武为下格，酉逢机巨日无精，
卯辰巳午逢阴宿，戌亥逢阳亦不容，贪杀巳亥居陷地，破军卯酉不为清，
加杀遇劫为奸盗，此是刑邪不必论，贪狼化禄居四墓，纵然遇吉亦中平，
命缠弱地休逢忌，空劫擎羊加火铃，若非夭折主下贱，六畜之命不可平，
旺地发福终远大，陷地峥嵘到底倾，二论不过五百字，富贵贫贱别得明。</p>
<p>定富局 ​
财荫夹印 相守命武梁来夹是也，田宅宫亦然。
日月夹财 武守命日月来夹是也，财帛宫亦然。
财禄夹马 马守命武禄来夹是也，逢生旺尤妙。
荫印拱身 身临田宅梁相拱冲是也，勿坐空亡。
日月照璧 日月临田宅宫是也，喜居墓库。
金灿光辉 太阳单守，命在午宫是也。</p>
<p>定贵局 ​
日月夹命 不坐空亡遇逢本宫有吉星是也。
日出扶桑 日在卯守命是也，守官禄宫亦然。
月落亥宫 月在亥守命是也，又名月朗天门。
月生沧海 月在子宫守田宅是也。
辅弼拱主 紫微守命二星来拱是也，夹之亦然。
君臣庆会 紫微左右同守命是也，更会相武阴妙上。
财印夹禄 禄守命梁相来夹是也，入财亦然。
禄马佩印 马前有禄印星同宫是也。
坐贵向贵 谓魁钺在命迭相坐拱是也。
马头带剑 谓马有刃是也不是居午格。
七杀朝斗 寅申子午一生爵禄荣昌
日月并明 佐九重于尧殿
明珠出海 命宫在未宫,太阳星坐卯宫,太阴星坐亥宫
日月同临 日月同宫
刑囚夹印 天刑廉贞同临身命主武勇之人。
科权禄拱 命三方四正见科权禄
贪火相逢 谓二星守命同居庙旺是也。
武曲守垣 武守命卯宫是也，余不是。
府相朝垣 命无主星，天府居官禄、天相居财帛
紫府朝垣 紫微、天府于庙旺之地合照命垣
文星暗拱 贾谊允矣登科
权禄生逢 二星守命庙旺是也，陷不是。
羊刃入庙 辰戍丑未守命遇吉是也。
巨机居卯 天机巨门同宫于卯宫
明禄暗禄 命宫中有化禄（或禄存）坐守，而暗合宫中有禄存（或化禄）是也
科明暗禄 科明禄暗格(明珠暗禄) 即化科守命宫,命宫之暗合宫有禄存是也
金舆扶驾 紫微守命前后有日月来夹是也。</p>
<p>定贫贱局 ​
生不逢时 命坐空亡逢廉贞是也。
禄逢两杀 禄坐空亡又逢空劫杀星是也。
马落空亡 马既落亡虽禄冲会无用主奔波。
日月藏辉 日月反背又逢巨暗是也。
财与囚仇 武贞同守身命是也。
一生孤贫 谓破守命星陷地是也。
君子在野 谓四杀守身命而言临陷地是也。
两重华盖 谓禄存化禄坐命遇空劫是也。</p>
<p>定杂局 ​
风云际会 身命虽弱二限逢禄马是也。
锦上添花 谓限破恶星而行吉地是也。
禄衰马困 限逢七杀禄马空亡是也。
衣锦还乡 少年不遂四十后行墓运是也。
步数无依 前限接后限连绵不分是也。
水上驾星 一年好一年不好是也。
吉凶相伴 命有主星限前则发限衰不发是也。
枯木逢春 谓命衰限好是也。</p>
<h2 id="紫微斗数全书--卷二-">紫微斗数全书 —— 卷二 ​</h2>
<p>安星诀补充 ​
论安命金锁铁蛇关</p>
<p>当从戌上起子年，顺数行年月逆推，日又顺数时逆转，小儿寿夭可先知。</p>
<p>此法从戌上起年顺行至本生年，年上起月逆数至本生月，月上起日，日上起时，
逆至本生时遇丑未宫病有救，辰戌宫死。</p>
<p>定十二宫弱强</p>
<p>男命 财帛、官禄、福德、迁移、田宅为强宫，子女、奴仆、兄弟、父母为弱宫。</p>
<p>女命 夫君、子息、财帛、田宅、福德为强，余宫皆弱。</p>
<p>定十二宫星辰落闲</p>
<p>紫微在子辰亥为闲宫，贪狼在寅辰为闲宫，
天相在辰戌为闲宫，七杀在辰亥为闲宫，
天梁在巳酉为闲宫，天机在巳为闲宫，
破军在巳申为闲宫，武曲在申为闲宫。</p>
<p>论星辰生克制化</p>
<p>星曜全明生克制化之机，次看落于何宫，
如廉真属火在寅宫，乃木乡能生廉真之火， 若武曲金星与廉真同度，则武曲为财而无用也，余仿此。</p>
<p>金入火乡 火入水乡 水入土乡 土入木乡 俱为受制</p>
<p>论诸星分属南北斗化吉凶并分属五行</p>
<p>紫微属土中天星南北斗化帝座为官禄主
天机属木南斗化善为兄弟主
禄存属土北斗司爵贵寿星
太阳属火南北斗化贵为官禄主
天同属水金南斗化福为福德主
廉真属火北斗化杀囚在官禄为官禄主在身命为次桃花
武曲属金北斗化财为财帛主
天府属土南斗化令星为财帛田宅主
太阴属水南北斗化富为财帛田宅主
贪狼属水木北斗化桃花杀主祸福
巨门属水北斗化暗主是非
天相属水南斗化印为官禄主
天梁属土南斗化荫主寿星
七杀属火金南斗降星遇帝为权
破军属水北斗化耗司夫妻子女奴仆
文昌属金南北斗司科甲乃文魁之首
文曲属水北斗主科甲星
辅弼二星北斗善住雨令星</p>
<p>提示</p>
<p>以上自紫微至辅弼一十八星俱南北斗正曜，魁钺天马亦是吉星俱不入正曜。</p>
<p>魁钺二星属火
天马属火
擎羊属金北斗浮星化刑
陀罗属金北斗助星化忌
火星属火南斗助星
铃星属火南斗助星
天空地劫属火
天殇天使属水
化禄属土喜见禄存
化权属木喜会巨门武曲
化科属水喜会魁钺
化忌属水即计都星
红鸾天喜属水
岁君属火
博士属水主聪明
力士属火主权势
青龙属木主喜气
大小耗属火小耗钱财大耗退祖
将军属木主威猛欠合
奏书属金主福禄
飞廉属火主孤
喜神属火主喜气
伏兵属火主口舌
病符主病
官府主官符
丧门木
吊客火
白虎金
官符火</p>
<p>定公卿</p>
<p>辅弼星缠帝座中，高官三品入朝中，空亡恶曜三方见，指是虚名受荫封。</p>
<p>定两官府</p>
<p>昌曲二曜最难逢，建节封侯笑语中，若然凶杀来临破，须然好处也成凶。</p>
<p>定文官</p>
<p>文官昌曲挂朝衣，官禄之中喜有之，紫相更兼权禄至，定居风宪肃朝仪。</p>
<p>定武官</p>
<p>将军武曜最为良，帝座权衡在禄乡，辅弼二星兼拱照，金章玉带佐皇王。</p>
<p>定曹吏</p>
<p>太阳化官在阳宫，更有光辉使不凶，若逢紫府兼左右，一生曹吏逞英雄。</p>
<p>命宫 ​
紫微</p>
<p>紫微土，南北斗化帝座，为官禄主。紫微面紫色或白青，腰背肥满，为人忠厚老成，谦恭耿直，其威制七杀降火铃。 若与府相左右日月昌曲三合嘉会极急，食禄千锺巨富大贵。 与禄存同奇特，不入庙无左右为孤君，亦清闲僧道。与破军同为胥吏。 与羊陀火铃冲合吉多亦发财，常庶人吉。女命会吉清秀旺夫益子。</p>
<p>子宫喜丁己庚生人贵格，壬癸生人不耐久。
午宫入庙喜甲丁己生人财官格，丙戊生人成败带疾。
卯酉宫贪狼同度，乙辛甲庚生人贵不耐久。
寅申宫旺地与天府同度，甲庚丁己生人财官格。
巳亥宫旺地与七杀同度，乙戊生人财官格。
辰戌宫得地与天相同度，乙己甲庚癸生人财官格。
丑未宫入庙与破军同度，乙己甲庚丁壬生人财官格。</p>
<p>紫微入男命吉凶诀</p>
<p>紫微天中第一星，命身相遇福财兴，若逢相佐宫中会，富贵双全播令名。
紫微守命最为良，二杀逢之寿不长，羊陀火铃来相会，只好空门礼梵王。
紫微辰戌遇破军，富而不贵有虚名，若逢贪狼在卯酉，为臣失义不相应。
火铃羊陀来相会，七杀同宫多不贵，欺人孤独更刑伤，若是空门为吉利。</p>
<p>紫微入女命吉凶诀</p>
<p>紫微女命守身宫，天府尊星同到宫，更得吉星同主照，金冠封赠福滔滔。
紫微女命守夫宫，三方吉拱便为荣，若逢杀破来冲破，衣禄盈余淫巧容。</p>
<p>紫微入限吉凶诀</p>
<p>紫微垣内吉星临，二限相逢福禄兴，常人得遇多财富，官员逢之职位升。
紫微入限本为祥，只恐三方杀破狼，常庶逢之多不利，官员降谪有惊伤。</p>
<p>天机</p>
<p>天机属木，南斗化善星，为兄弟主。入庙身长肥胖，性急心慈，机谋多变。 与天梁会合善谈兵，乙丙丁生人遇之入庙化吉，得左右昌曲魁钺太阴凑合，坐于巳酉丑亥卯未宫，权禄不小，文武皆大贵极品。 加巨门羊陀火铃忌，巳酉丑亥为下局，孤穷，纵有财官贵显亦不耐久，只宜经商巧艺之辈耳。 女命入庙性刚有权柄，持家助夫益子。 天梁太阴巨门见羊陀火铃忌冲合财帛，淫贱偏房娼婢，否则伤夫克子。</p>
<p>子午宫入庙，丁己癸甲庚壬生人财官格。
卯酉宫旺地与巨门同度，乙辛戊癸生人财官格。
寅申宫得地与太阴同度，丁己癸甲庚壬生人财官格。
巳亥宫和平，丙壬戊生人合局不耐久。
辰戌宫利益与天梁同度，壬庚丁生人为福。
丑未宫陷地，丙戊丁壬生人财官格，乙壬生人禄合格。</p>
<p>天机入男命吉凶诀</p>
<p>机月天梁合太阳，常人富足置田庄，官员得遇科权禄，职位高迁面帝王。
天机化忌落闲宫，纵有财官亦不荣，退尽家财兼寿夭，飘蓬僧道住山中。</p>
<p>天机入女命吉凶诀</p>
<p>天机女命吉星扶，作事操持过丈夫，权禄宫中逢守照，荣膺诰命贵无伦。
天机星与太阴同，女命逢之淫巧容，衣禄丰饶终不美，为娼为妾主淫风。</p>
<p>天机入限吉凶诀</p>
<p>男女二限值天机，科权禄逢大有为，出入经营多遇贵，发财发福少人知。
天机照限不安宁，家事纷纷外事多，更遇羊陀并巨暗，须知此岁入南柯。</p>
<p>太阳</p>
<p>太阳火，南北斗化贵，为官禄主。太阳入庙形貌堂堂，雄壮面方圆满，夜生陷日生庙旺，心慈面紫色，好济施。 若会左右昌曲魁钺太阴禄存守照官禄，财官昭著，极品之论，文武皆宜之。 身逢吉聚贵人门下客，否则公卿走卒，六庚生人命坐卯宫，第一庙所，六壬次之。 命在亥，申生人下局，否则夭寿贫穷，虽发不耐久。 庙旺终身富贵，陷地虽化权禄也凶，官禄亦不显，先勤终懒，成败不一，出外离祖可吉。 与羊陀冲破又陷下局，横发横破不耐久，若经商巧艺，辛苦劳力而祸轻延生矣，加凶杀带疾，化忌目疾。 女命入庙旺夫益子，若陷地又见羊陀火铃忌劫，贫贱残疾，亦为贞洁之妇，僧道亦清洁。</p>
<p>子宫陷午宫旺，丁己生人财官格，壬丙戊生人悔吝。
卯宫庙酉宫和平，乙辛生人财官格，甲庚生人困。
寅宫旺申宫得地与巨门同度，丁己甲庚生人财官格。
巳宫旺财官格。亥宫陷逢杀孤寡贫穷。
辰宫旺财官格。戌宫陷反背孤寡。
丑宫陷未宫得地与太阴同度，加吉星财官格。</p>
<p>太阳入男命吉凶诀</p>
<p>命里逢阳福寿浓，更兼权禄两相逢，魁昌左右来相凑，富贵双全比石崇。
日月丑未命中逢，三方无化福难丰，更有吉星终不美，若逢杀凑一生穷。
失陷太阳居反背，化忌逢之多蹇昧，又遭横事破家财，命强化禄也无益。</p>
<p>太阳入女命吉凶诀</p>
<p>太阳正照妇人身，姿貌殊常性格贞，更得吉星同主照，金冠封赠作夫人。
太阳安命有奇能，陷地须防恶杀凌，作事沈吟多进退，辛勤度日免家倾。
太阳反照主心忙，衣禄平常寿不长，克过良人还克子，只宜荫下作偏房。</p>
<p>太阳入限吉凶诀</p>
<p>二限偏宜见太阳，添财进业福非常，婚姻和合添嗣续，仕者高迁坐庙堂。
太阳守限有多般，陷地须防恶杀侵，加忌逢凶多阻滞，横事破财家伶仃。</p>
<p>武曲</p>
<p>武曲金，北斗化财，为财帛主。武曲性刚果决，心直无毒，形小声高而量大，有毛发之异。 最喜甲己生人福厚，入庙与昌曲同行，则出将入相，武职最旺，文人多学多能。 会贪遇火化吉为上格，丙丁庚辛壬癸中格断。 与府相梁月禄马会主贵，西北生人为福，东南生人平常。 陷地巧艺之人及僧道，更遇廉贞破军羊忌空劫冲破下局，破家败祖。 女命入庙权贵，陷地值杀孤单，刑夫克子兼且不正。</p>
<p>子午宫旺地，与天府同度，丁己庚生人财官格。
卯酉宫利益，与七杀同度，乙辛生人财官格。
寅申宫得地，与天相同度，丁己甲庚生人财官格。
巳亥宫和平，与破军同度，壬戊生人财官格。
辰戌宫入庙，甲乙生人财官格。
丑未宫入庙，与贪狼同度，戊辛生人大贵财官格。</p>
<p>武曲入男命吉凶诀</p>
<p>武曲守命化为权，吉曜来临福寿全，志气峥嵘多出众，超凡入圣向人前。
武曲之星守命宫，吉星守照始荣昌，若加耗杀来冲破，任是财多毕竟空。</p>
<p>武曲入女命吉凶诀</p>
<p>女人武曲命中逢，天府加之志气雄，左右禄存相逢聚，富贵双全美无穷。
将星一宿最刚强，女命逢之性异常，衣禄滔滔终有破，不然寿夭或凶亡。</p>
<p>武曲入限吉凶诀</p>
<p>大小二限逢武曲，若还入庙主财兴，更加文昌临左右，福禄双全得称心。
武曲临限化权星，最利求谋事有成，更遇吉星同会合，文人名显庶人兴。
武曲之星主官非，公吏逢之刑杖来，常庶遇之还负债，官员值此有惊怀。</p>
<p>天同</p>
<p>天同水，南斗化福，为福德主。天同入庙肥满清明，仁慈耿直。 与天梁左右嘉会丙生人于巳亥酉宫安命，财官双美，福非小可，未宫次之，午宫陷，丁生人宜之。 若在亥地庚生人下局，更遇羊陀火铃忌冲合，则孤单破相目疾。 女命会吉星作命妇，旺夫益子极贤能，若居巳亥虽美而淫。</p>
<p>子宫旺地午宫陷，丁己癸辛生人财官格。
卯酉宫和平，乙丙辛生人财官格。
寅宫利申宫旺，与天梁同度，乙甲丁生人福厚。
巳亥宫入庙，壬丙戊生人财官格。
辰戌宫和平，丙丁生人利达，庚癸生人福不耐久。
丑未宫不得地，与巨门同度，乙壬甲辛庚生人财官格。</p>
<p>天同入男命吉凶诀</p>
<p>天同坐命性温良，福禄悠悠寿更长，若是福人居庙旺，定教食禄誉传扬。
天同若与吉星逢，性格聪明百事通，男子定然食天禄，女人乐守绣房中。
天同守命落闲宫，火铃杀凑更为凶，天机梁月来相会，只好空门度岁终。</p>
<p>天同入女命吉凶诀</p>
<p>天同守命妇人身，性格聪明伶俐人，昌曲更来相会处，悠悠财禄自天伸。
天同若与太阴同，女命逢之淫巧容，衣禄虽丰终不美，偏房侍妾与人通。</p>
<p>天同入限吉凶诀</p>
<p>人生二限值天同，喜气盈门万事荣，财禄增添宜创造，从今家道得丰荣。
流年二限值天同，陷地须防恶杀冲，作事美中终不足，惟防官灾及家倾。</p>
<p>廉贞</p>
<p>廉贞属火，北斗化次桃花杀、囚星，为官禄主。为人身长体壮，眼露神光，眉毛中大克骨亦露，性硬浮荡，好忿争。 入庙武职贵，遇府相左右有科权禄存同宫富贵。逢昌曲七杀立武功。与擎羊同是非日有。破军火铃同，狗悻狼心。 巳亥陷宫弃祖孤单，巧艺僧道军旅之流。 六甲生人命坐寅申者上格，丁己生人次之。 六丙生人命坐子午卯酉，横发横破不耐久。 六甲生人命坐四墓宫，财官格，若丙戊生人招非有成败。 若与昌曲忌星同在巳亥宫，六丙生人有祸，六甲生人亦不宜也。 未申生人命居未申宫，化禄逢吉富贵必矣。若在诸宫逢羊陀火铃化忌冲破，主残疾。 女命三合吉拱主封赠，虽恶杀冲破不为下局， 若入庙逢化禄刚烈机巧，清秀，旺夫益子。僧道加吉拱，有师号，此星最喜天相同宫能化其恶。</p>
<p>子午宫和平，与天相同度，丁己甲生人财官格。
卯酉宫和平，与破军同度，乙辛癸生人吉。
寅宫和平，甲庚己生人贵格。申宫入庙甲庚戊生人贵格，丙生人次之。
巳亥宫陷地，甲己丙戊生人福不耐久。
辰戌宫利益，与天府同度，甲庚生人财官格。
丑未宫利益，与七杀同度，加吉星财官格。</p>
<p>廉贞入男命吉凶诀</p>
<p>廉贞守命亦非常，赋性巍巍志气强，格故鼎新官大贵，为官清显姓名香。
廉贞坐命落闲宫，贪破羊火忌相逢，纵有财官也不美，平生何以得从容。
廉贞落陷入闲宫，吉曜相逢也有凶，腰足灾残难脱厄，更加恶杀命该终。</p>
<p>廉贞入女命吉凶诀</p>
<p>女人身命值廉贞，内政清廉格局新，诸吉拱照无杀破，定教封赠在青春。
廉贞贪破曲相逢，陀火交加极贱庸，定主刑夫并克子，只好偏房娼婢容。</p>
<p>廉贞入限吉凶诀</p>
<p>廉贞入限旺宫临，喜逢吉曜福骈臻，财物自然多蓄积，任人得意位高升。
大小二限遇廉贞，更有天刑忌刃侵，脓血刑灾难脱逃，破军贪杀赴幽冥。</p>
<p>天府</p>
<p>天府土，南斗化令星，为财帛主。为人面方圆，容红齿白，心性温和，聪明俊秀，博学机变，能解一切灾厄。 喜紫微昌曲左右禄存魁钺权禄，居庙旺必中高第。羊陀火铃会合好诈。 命坐寅午戌亥卯未，六己生人贵格。 若居巳酉丑宫，乙丙戊辛生人，文武财官格，如亥卯未辰酉宫安命者，甲庚生人不贵，先大后小，有始无终。 女命清白机巧，旺夫益子，遇紫微左右同垣极美，作命妇论。</p>
<p>子午宫与武曲同度，丁己癸生人为福，财官格。
卯宫入庙，酉宫旺地，乙丙辛生人财官格。
寅宫入庙，申宫得地，与紫微同度，丁己生人财官格。
巳亥宫得地，乙丙戊辛生人财官格。
辰戌宫入庙，与廉贞同度，甲庚壬生人财官格。
丑未宫入庙加吉星财官格。</p>
<p>天府入男命吉凶诀</p>
<p>天府之星守命宫，加之权禄喜相逢，魁昌左右来相会，附凤攀龙上九重。
火铃羊陀三方会，为人奸诈多劳碌，空劫同垣不为佳，只宜空门享福人。</p>
<p>天府入女命吉凶诀</p>
<p>女人天府命身宫，性格聪明花样容，更得紫微三合照，金冠霞佩受皇封。
火铃羊陀来冲会，性格庸常多蹇昧，六亲相背子难招，只好空门为尼计。</p>
<p>天府入限吉凶诀</p>
<p>限临天府能司禄，士庶逢之多发福，添财进喜永无灾，且也润身也润屋。
南斗尊星入限来，所为谋事称心怀，若还又化科权禄，指日欣然展大材。</p>
<p>太阴</p>
<p>太阴水，南北斗化富，为母宿，又为妻星，为田宅主。 太阴居命面方圆，心性温和，清秀耿直聪明，花酒文章，博学横立功名。 身若逢之则随娘继拜，陷地化吉科权禄，反以凶论，出外离祖则吉。 更遇羊陀火铃，酒色邪淫，下贱夭折。 最喜六壬戊生人，在亥卯未宫立命合局，乙庚戊生人居亥宫立命上格， 六丁生人次之，六乙生人合格，六丁六戊生人，化科权禄吉。 女命会太阳入庙，封赠夫人，若陷地伤夫克子，妾妓之流。</p>
<p>子丑寅宫入庙，丁戊生人财官格。
卯辰巳宫陷地，乙壬戊生人孤寡不耐久。
午宫陷未申宫利益，丁庚甲入生人财官格。
酉戌亥宫入庙，丙丁生人财官格，吉星众大贵。</p>
<p>太阴入男命吉凶诀</p>
<p>太阴原是水之精，身命逢之福自生，酉戌亥垣为得地，光辉扬显姓名亨。
太阴入庙化权星，清秀聪明贵无伦，禀性温良恭俭让，为官清显列朝纲。
寅上机昌曲月逢，纵然吉拱不丰隆，男为仆从女为妓，加杀冲杀到老穷。
太阴陷地恶星中，陀火相逢定困穷，此命只宜僧与道，空门出入得从容。</p>
<p>太阴入女命吉凶诀</p>
<p>月会同阳在命宫，三方吉拱必盈丰，不见凶杀来冲会，富贵双全保到终。
太阴陷在命和身，不喜三方恶杀侵，克害夫君又夭寿，更虚血气少精神。</p>
<p>太阴入限吉凶诀</p>
<p>太阴星曜限中逢，财禄丰盈百事通，嫁娶迎亲添嗣续，常人得此旺门风。
二限偏宜见太阴，添屋进财福非轻，火铃若也来相凑，未免官灾病患临。
限至太阴居反背，不喜羊陀三方会，火铃二限最为凶，若不官灾多破悔。</p>
<p>贪狼</p>
<p>贪狼属木，化桃花杀。贪狼入庙长耸肥胖，陷宫形小声高而量大，性格不常，心多计较，作事急速不耐静，作巧反拙，好赌博花酒。 陷地加羊陀化忌，则孤贫破相残疾，斑痕疤痣。入庙多居武艺之中，遇火铃喜戊己生人合局，不喜六癸生人，不耐久长。 女命平常，若居陷地伤夫克子且不正，大多为娼婢，僧道亦不清洁。</p>
<p>子午宫旺地，丁己生人福厚，丙戊庚生寅申人下局。
卯酉宫利益，与紫微同度，见火星贵，乙辛己生人宜之，财官格。
寅申宫和平，庚生人财官格。
巳亥宫陷地，与廉贞同度，丙戊壬生人为福不耐久。
辰戌宫入庙，戊己生人财官格。
丑未宫入庙，与武曲同度，见火星，戊己庚生人贵格。</p>
<p>贪狼入男命吉凶诀</p>
<p>四墓宫中福气浓，提兵指日立边功，火星拱会诚为贵，名震诸夷定有封。
贪狼守命擎羊逢，陀杀交加必困穷，武破廉贞同杀劫，百艺防身度岁终。
四墓贪狼庙旺宫，加临左右富财翁，若然再化科权禄，文武才能显大功。</p>
<p>贪狼入女命吉凶诀</p>
<p>四墓宫中多吉利，更逢左右方为贵，禄财丰富旺夫君，性格刚强多志气。
贪狼陷地女非祥，衣食虽丰也不良，克害良人并男女，又教衾枕守孤孀。</p>
<p>贪狼入限吉凶诀</p>
<p>北斗贪狼入限来，若还入庙事和谐，科权仕路多成就，必主当年发横财。
贪狼主限四墓临，更喜人生四墓生，若见火星多横发，自然富贵冠乡邻。
限至贪狼陷不良，只宜节欲息灾伤，赌荡风流去财宝，吉曜三方可免灾。
女限贪狼事不良，宜怀六甲免灾殃，若无吉曜来相会，须知一命入黄泉。</p>
<p>巨门</p>
<p>巨门水，北斗化暗，主是非。入庙身长肥胖敦厚清秀，不入庙五短瘦小，作事进退，多疑且多学少精，与人寡合，多是多非，奔波劳碌。 喜左右禄存六癸六辛生人，命坐子卯合局。六庚六丁生人，辰戌安命却不富贵。 子午宫安命，丙戊生人孤寡夭折。六甲生人居卯宫虽入庙，与擎羊同度破局平常论。 身命居子午宫为石中隐玉格，更会科权禄，终身福厚，会羊陀火铃化忌，若不夭折，男盗女娼。</p>
<p>女命入庙，六癸六辛生人享福，陷地伤夫克子，丁人遇极淫，此星在女命多有瑕玷。</p>
<p>子午宫旺地，丁己癸辛生人福厚，丙戊生人主困。
卯酉宫入庙，与天机同度，乙辛己丙生人财官格，丁戊生人有成败。
寅申宫入庙，与太阳同度，庚癸辛生人财官格。
巳亥旺宫单守，癸辛丙生人财官格。
辰戌宫和平，癸辛生人主贵，丁生人困。
丑未宫不得地，癸辛丙生人财官格。</p>
<p>巨门入男命吉凶诀</p>
<p>巨门子午二宫逢，局中得遇以为荣，三合化吉科权禄，官高极品衣紫袍。
此星化暗不宜逢，更会杀星愈肆凶，唇齿有伤兼性猛，若然入庙可和平。
巨门守命遇擎羊，火铃逢之事不祥，为人性急多颠倒，百事茫茫乱主张。</p>
<p>巨门入女命吉凶诀</p>
<p>巨门旺地多生吉，左右加临寿更长，女人得此诚为贵，帘卷珍珠坐绣房。
巨门命陷主淫娼，侍女偏房免灾殃，相貌清奇多近宠，不然寿夭或凶亡。</p>
<p>巨门入限吉凶诀</p>
<p>巨门主限化权星，最喜求谋万事成，虽有官灾并口舌，逢凶化吉得安宁。
巨门入限动人愁，若遇丧门事不周，士庶逢之多惹讼，居官失职有丁忧。
巨门限陷最乖张，无事官非闹一场，哭泣丧祸终不免，破财呕气受凄凉。</p>
<p>天相</p>
<p>天相水，南斗化印，为官禄主。为人相貌敦厚持重，清白好酒食，衣禄丰足。 紫府左右昌曲日月嘉会，财官双美，位至三公。 与武破羊陀同行则为巧艺，更加火铃巨机，则伤刑不善终，天相又能化廉贞之恶。</p>
<p>女命入庙性温和，衣禄遂心，僧道屯吉。</p>
<p>子午宫入庙，与廉贞同度，丁己癸甲生人财官格。
卯酉宫陷地，乙辛生人吉。甲庚生人主困。
辰戌宫得地，与紫微同度，财官格。
丑宫入庙未宫得地，加吉星财官格。
寅申宫入庙，与武曲同度，丁甲庚生人财官格。
巳亥宫得地，丙戊壬生人为福。</p>
<p>天相入男命吉凶诀</p>
<p>天相星辰贵等伦，照守身命喜无垠，为官必主居元宰，三合相逢福不轻。
天相吉星为命主，必定斯人多克己，财官禄主旺家资，权压当时谁不美。
天相之星武破同，羊陀火铃更为凶，或作技术经商辈，若在空门享福隆。</p>
<p>天相入女命吉凶诀</p>
<p>女人之命天相星，性格聪明百事宁，衣禄丰盈财帛足，旺夫贵子显门庭。
破军七杀来相会，羊陀火铃最所忌，孤刑克害六亲无，只可偏房与侍婢。</p>
<p>天相入限吉凶诀</p>
<p>天相之星敢主财，照临二限悉无灾，动作谋为皆遂意，悠游享福自然来。
天相之星有几般，三方不喜恶星缠，羊陀空劫重相会，口舌官灾祸亦连。
限临天相遇擎羊，作祸兴殃不可当，更有火铃诸杀凑，须教一命入泉乡。</p>
<p>天梁</p>
<p>天梁属土，南斗化荫，主寿星。厚重清秀，聪明耿直，心无私曲好济施，有寿。 与天机同行居翰苑，善谈兵。左右昌曲嘉会，则出将入相。要入庙方富贵，陷地遇火羊破局，则下贱孤寡夭折。 逢天机耗杀清闲，僧道受制诰，六壬生人，亥卯未宫安命者，富贵双全。</p>
<p>女命有男子之志，入庙富贵，陷地加杀伤夫克子又淫贱。</p>
<p>子午宫入庙，丁己癸生人福厚财格。
卯宫入庙酉宫得地，与太阳同度，乙壬辛生人财官格。
辰戌宫入庙，与天机同度，丁己壬庚生人财官格。
丑未宫入庙，壬乙生人财官格，六戊生人大贵。
寅宫入庙申宫陷地，与天同同度，丁己甲庚生人财官格。</p>
<p>天梁入男命吉凶诀</p>
<p>天梁之曜数中强，形神稳重性温良，左右昌曲来会合，管教富贵列朝纲。
天梁星宿寿星逢，机日文昌左右同，子午寅申为入庙，官资清显至三公。
天梁遇火落闲宫，陀杀重逢更是凶，孤刑带疾破家财，空门技艺可营工。
辰戌机梁非小补，破军卯酉不为良，女人得此为孤独，克夫刑子守空房。</p>
<p>天梁入限吉凶诀</p>
<p>天梁化荫吉星和，二限逢之福必多，若加吉曜逢庙地，贵极一品辅山河。
限至天梁最是良，犹如秋菊吐馨香，加官进职迎新禄，常庶逢之也足粮。
天梁守限寿延长，作事求谋更吉昌，若遇火铃羊陀合，须防一厄与家亡。</p>
<p>七杀</p>
<p>七杀火金，南斗将星，遇帝为权，其余诸宫皆杀。为人目大性急，喜怒无常，作事进退沈吟。 庙旺有谋略，遇紫微掌生杀之权，武职最利。加左右昌曲魁钺会合，位至极品。落空亡无威力。 遇凶曜于生乡，定为屠宰，会刑囚伤克。 安命寅亥子午宫，丁己生人合局，不喜壬癸午戌生人，六丙六戊生人中平。 辰宫安命六庚生人吉利，羊陀火铃冲会，又在陷地残疾下局，虽富贵不耐久。 女人入庙加权禄，旺夫益子，陷地遇羊火，则以伤克下贱论。</p>
<p>子午宫旺地，丁己甲生人财官格。
卯酉宫旺地，与武曲同度，乙辛生人福厚财官格。
辰戌宫入庙，加吉星财官格。
丑未宫入庙，与廉贞同度，加吉星财官格。
寅申宫入庙，甲庚丁己生人财官格。
巳亥宫和平，与紫微同度，丙戊壬生人财官格。</p>
<p>七杀入男命吉凶诀</p>
<p>七杀寅申子午宫，四夷拱手服英雄，魁钺左右文昌会，科禄名高食万锺。
杀居陷地不堪言，凶祸犹如伴虎眠，若是杀强无制伏，少年恶死到黄泉。
七杀居命落闲宫，巨宿羊陀更照冲，若不伤肢必损骨，空门僧道可兴隆。</p>
<p>七杀入女命吉凶诀</p>
<p>女命愁逢七杀星，作事果断又聪明，气高志大无男女，不免刑夫历苦辛。
七杀孤星贪宿逢，火陀凑合非为贵，女人得此性不良，只好偏房为使婢。</p>
<p>七杀入限吉凶诀</p>
<p>二限虽然逢七杀，从容和缓家道发，对宫天府正来朝，仕宦逢之名显达。
七杀之星主啾唧，作事艰难俱有失，更加恶曜在限中，主有官灾多病疾。</p>
<p>破军</p>
<p>破军水，北斗化耗星，主妻子、奴仆。体型五短背厚眉宽腰斜，性刚寡合，好争强。弃祖发福，好博禽捕猎。 喜紫微有威权，天梁天府能制其恶，与文曲同度一生贫士，更入水乡残疾，虽富不久、夭折。 六癸甲生人，坐子午宫者位至三公。若丙戊寅生人命坐子午宫，则孤单残疾，虽富贵不久、夭折。 丙戊生人，命坐辰戌丑未，与紫微同垣或对居，富贵不小。遇廉贞羊陀火铃于陷宫，争斗疾病。僧道宜之</p>
<p>子午入庙，陷地加杀则残疾下贱淫欲。
子午宫入庙，丁己癸生人福厚，丙戊生人主困。
卯酉宫陷地与廉贞同度，乙辛癸生人利，甲庚丙生人不耐久。
辰戌宫旺地，甲癸生人为福。
丑未宫旺地与紫微同度，丙戊乙生人财官格。
寅申宫得地，甲庚丁己生人财官格。
巳亥宫与武曲同度，戊生人福厚。</p>
<p>破军入男命吉凶诀</p>
<p>破军七杀与贪狼，入庙英雄不可当，关羽命逢为上将，庶人富足置田庄。
破军子午会文昌，左右双双入庙廊，财帛丰盈多慷慨，禄官昭著佐君王。
破军一曜最难当，化禄科权喜异常，若还陷地仍加杀，破祖离宗出远乡。
破军不喜在身宫，廉贞火羊陀会凶，不见伤残定寿夭，只宜僧道度平生。</p>
<p>破军入女命吉凶诀</p>
<p>破军子午为入庙，女命逢之福寿昌，性格有能偏出众，旺夫益子姓名香。
破军女命不宜逢，擎羊加陷便为凶，克害良人非一次，须教悲哭度朝昏。</p>
<p>破军入限吉凶诀</p>
<p>破军入限要推详，庙地方知福禄昌，更遇文昌同魁钺，限临此地极风光。
破军入限细推详，庙地无凶少损伤，杀凑破军防破耗，更防妻子自身亡。
破军主限多浓血，失脱乖张不可说，更值女人主孝服，血光产难灾殃节。</p>
<p>文昌</p>
<p>文昌金，南北斗，乃文魁星，眉目清秀分明，机巧多学多能，会阳梁禄存财官昭卓，富贵声扬， 陷地先难后易，加擎羊火铃巧艺之人，陷地独守加杀带疾，亦能延寿，旺有暗痣，陷有斑痕。 女命入庙平常，加吉曜富贵，陷地遇羊火巨机杀忌，则下贱淫娼使婢。</p>
<p>寅午戌宫得地，丁己甲庚生人财官格。
申子辰宫得地，癸甲庚生人贵格。
巳酉丑宫入庙，乙戊辛生人大贵。
亥卯未宫利益，乙戊生人财官格。</p>
<p>文昌入男命吉凶诀</p>
<p>文昌坐命旺宫临，志大财高抵万金，文艺精华心壮大，须教平步上青云。
文昌守命亦非常，限不夭伤福寿长，只怕限冲逢火忌，须教夭折带刑伤。</p>
<p>文昌入女命吉凶诀</p>
<p>女人身命值文昌，秀丽清奇福更长，紫府对冲三合照，管教富贵着霞裳。
文昌女命遇廉贞，陷地擎羊火忌星，若不为娼终寿夭，偏房犹得主人轻。</p>
<p>文昌入限吉凶诀</p>
<p>文昌之星最为清，斗数之中第二星，若遇太岁与二限，士人值此占科名。
限遇文昌不得地，更有羊陀火铃忌，官非口舌破家财，未免刑伤多晦滞。</p>
<p>文曲</p>
<p>文曲水，北斗，司科甲星。与文昌逢吉主科第， 单居身命更逢恶杀凑合，无名便佞之人，喜六甲生人居巳酉丑宫，侯伯官贵。 与贪狼火星同垣三合者，将相之命。武贞羊杀破狼，居陷地则丧命夭折， 若与同梁武曲会旺宫，聪明果决，如羊陀火铃冲破，只宜空门。 旺有暗痣，陷有斑痕。 女命入庙清秀，陷地与巨火忌机会，及贪狼破军同垣冲破，则孤寒下贱淫欲论。</p>
<p>寅宫和平，午戌陷地，甲庚生人财官格。
申子辰宫得地，丁癸辛生人福厚。
巳酉丑宫入庙，辛生人遇紫微同宫大富贵格。
亥卯未宫旺地，丙壬戊生人财官格。</p>
<p>文曲入男命吉凶诀</p>
<p>文曲守命最为良，相貌堂堂志气昂，士庶逢之应福厚，丈夫得此受金章。
文曲守垣逢火忌，不喜三方恶杀聚，此人虽巧口能言，惟在空门可遇贵。</p>
<p>文曲入女命吉凶诀</p>
<p>女人命里逢文曲，相貌清奇多有福，聪明伶俐不寻常，有杀偏房也淫欲。</p>
<p>文曲入限吉凶诀</p>
<p>二限相逢文曲星，士庶斯年须发福，更添左右会天同，财禄滔滔为上局。
文曲限遇廉陀羊，陷地非灾惹祸殃，更兼命里星辰弱，须知此岁入泉乡。</p>
<p>左辅</p>
<p>左辅土，南北斗善星，佐帝令尤佳， 若府相机昌贪狼武曲会，再加右弼同垣，富贵不小，财官双美， 若见羊陀火忌中局，旺宫有暗痣，三杀如陷地加巨门七杀天机下局。 女命会吉星旺夫益子，僧道清洁。</p>
<p>左辅入男命吉凶诀</p>
<p>左辅尊星能降福，风流敦厚通今古，紫府禄权贪武会，文官武职多清贵。
羊陀火铃三方照，纵有财官非吉兆，廉贞破巨更来冲，若不伤残终是夭。</p>
<p>左辅入女命吉凶诀</p>
<p>女命左辅主贤豪，能干能为又气高，更与紫微天府合，金冠封赠过滔滔。
火陀相会不为良，七杀破军寿不长，只可偏房方富足，聪明得宠过时光。</p>
<p>左辅入限吉凶诀</p>
<p>左辅限行福气深，常人富足累千金，官员更得科权照，职位高迁佐圣君
左辅之星入限来，不宜杀凑主悲哀，火铃空劫来相凑，财破人亡事事哀。</p>
<p>右弼</p>
<p>右弼水，南北斗善星，佐帝令。入庙厚重清秀耿直，心怀宽恕好施济，有机谋。 诸宫 降福，居四墓尤佳，若会紫微天府天相昌曲，终身福厚。 若与诸杀同缠及羊陀火铃忌冲合者仅主福薄亦不为凶，惟有斑痕暗痣或伤残带疾。 女命会吉星旺夫益子，僧道清洁。</p>
<p>右弼入男命吉凶诀</p>
<p>右弼天机上宰星，命逢重厚最聪明，若无火忌羊陀会，加吉财官冠世英。
右弼尊星入命宫，若还杀凑主常庸，羊陀空劫三方凑，须知带疾免灾凶。</p>
<p>右弼入限吉凶诀</p>
<p>右弼入限最为荣，入财兴旺必多能，官员迁擢僧道喜，士子攻书必显名。
右弼主限遇凶星，扫尽家资百不成，士遭伤败奴欺主，更教家破主伶仃。</p>
<p>禄存</p>
<p>禄存土，北斗司爵贵星。老成持重心慈耿直，有机变多学多能，命遇主富贵，文人有声名，诸宫降福消灾，逢诸杀弃祖重拜父母。 喜紫府相同梁日月及武曲同宫为妙，单守命身，看财之奴。怕空劫火铃冲照则为下局，巧艺多精之人，陷地减福。 在命宫官禄田宅为福。女命清白秀丽，有男子之志。</p>
<p>禄存入男命吉凶诀</p>
<p>人生若遇禄存星，性格刚强百事成，官员迁兮昌曲会，滔滔衣禄显门庭。
禄存守命莫逢冲，陀火交加福不全，天机空劫忌相会，空门僧道得清闲。</p>
<p>禄存入女命吉凶诀</p>
<p>女命若遇禄存星，紫府加临百事宁，更遇同贞相凑合，必然注定是夫人。
禄存入命陷宫来，空劫火铃必为灾，若无吉曜来相凑，夫妻分离永不谐。</p>
<p>禄存入限吉凶诀</p>
<p>禄存主限最为良，作事求谋尽吉祥，仕吏逢之多转职，庶人遇此足钱粮。
禄存主限寿延长，作事营谋万事昌，更有科权兼左右，定知此限富仓厢。
禄存禄主多富足，婚姻嫁娶添嗣续，更兼科禄又同宫，必主荣华享厚福。
禄存交驰限步逢，最怕劫空相遇同，更兼太岁恶星冲，限倒其年入墓中。</p>
<p>魁钺</p>
<p>魁钺火，即天乙贵人，若人身命逢之，更得诸吉加临，三合吉星守照，必少年登科及第， 逢凶忌不为文章秀士，可为弟子之师，限步逢之必主清高，名成利就。 大抵此星若身命逢之，虽不富贵亦主聪明，为人秀丽清白，有威可畏，有仪可象。 女命逢吉多为宰相妇，逢凶杀也主富贵。</p>
<p>魁钺入命限吉凶诀</p>
<p>魁钺命身限遇昌，常人得此足钱粮，官员遇此高迁擢，必定当年面帝王。</p>
<p>擎羊</p>
<p>擎羊火金，北斗浮星，化气为刑。入庙权贵，身旺形粗破相，刚强果决，好勇斗狠，机谋狡诈，横立功名，能夺君子之权， 喜西北生人为福，宜命在四墓宫庙地，亦喜四墓生人，会日月男克妻而女克夫，会昌曲左右有暗痣斑痕， 居卯酉陷宫作祸兴殃，伤残带疾目眇，六甲六戊寅申生人守命，主其人孤单，不守祖业，二姓延生，巧艺为活， 廉贞火巨忌星陷地同宫，则带暗疾，或面手足有伤残，且不善终，一生多招刑祸，否则为僧道。 女命入庙权贵，陷地伤夫克子，孤刑破相淫荡。</p>
<p>辰戌丑未入庙，亦宜辰戌丑未生人财官格。
子午卯酉陷地。</p>
<p>擎羊入男命吉凶诀</p>
<p>禄前一位安擎羊，上将逢之福禄加，更得贵人相守照，兵权万里壮皇家。
擎羊守命性刚强，四墓生人福寿长，若得紫府来会合，须知财谷富仓箱。
擎羊一曜落闲宫，陀火冲兮便是凶，更若身命同劫杀，定然夭绝在途中。</p>
<p>擎羊入女命吉凶诀</p>
<p>北斗浮星女命逢，火机巨忌必常庸，三方凶杀兼来凑，不夭终须浪滚涛。</p>
<p>擎羊入男命吉凶诀</p>
<p>擎羊守限细推详，四墓生人免灾殃，若遇紫微昌府会，财官显达福悠长。
天罗地网遇擎羊，二限冲兮祸患戕，若是命中主星弱，定教一疾梦黄泉。
擎羊加杀最为凶，二限休教落陷逢，克子刑妻卖田庄，徙流贬配去从戎。</p>
<p>陀罗</p>
<p>陀罗火金，北斗浮星，化气为忌。 入庙身雄形粗，赋性刚强，破相气高，横发横破，不守祖业，为人飘蓬，不作本处居民，作事退悔，有始无终。 喜西北生人为福，及四墓生人又坐四墓宫，加吉星众者为福，会日月忌宿男克妻而女克夫，加忌且损目，会昌曲左右有暗痣斑痕， 若无正星而独守命者，孤单弃祖，入赘二姓延生，巧艺为活。 若居陷地逢巨杀，必伤妻克子，背六亲且伤残带疾。僧道吉利， 女命内狠外虚，凌夫克子，六亲不和又无廉耻。</p>
<p>辰戌丑未入庙，亦宜辰戌丑未生人利益。
寅申巳亥陷地。</p>
<p>陀罗入男命吉凶诀</p>
<p>陀罗命内坐中存，更喜人生四墓中，再得紫微昌府合，财禄丰盈远播名。
陀罗在陷不堪闻，口舌官非一世侵，财散人离人孤独，所为所作不如心。</p>
<p>陀罗入女命吉凶诀</p>
<p>陀罗一曜女命逢，遇吉加临淫荡容，凶杀三方相照破，须防相别主人翁。</p>
<p>陀罗入限吉凶诀</p>
<p>限遇陀罗事亦多，必然忍耐要谦和，若无吉曜同相会，须教一梦入南柯。
夹身夹命有陀羊，火铃空劫又来伤，天禄不逢生旺地，刑妻克子不为良。</p>
<p>火星</p>
<p>火星，南斗浮星。性刚强出众，唇齿四肢有伤，毛发有异，形容各别。诸宫不美，惟贪狼庙旺同度，指日立边功，为财官格， 利东南生人不利西北生人，及喜寅卯巳午生人为祸较轻，更与擎羊同垣，则襁褓灾厄，孤克下局，只宜过房由外家寄养，或重拜父母方可。 女命心毒内狠外虚狡诈，凌夫克子，不守妇道，多是非，淫欲下贱。</p>
<p>寅午戌人宜，申子辰人陷灾吝困顿，巳酉丑人得地吉，亥卯未人利益，吉多发福。</p>
<p>火星入限吉凶诀</p>
<p>火星得地限宫逢，喜气盈门百事通，仕宦逢之皆发福，常人得此财丰隆。
火星一宿最乖张，无事官灾闹一场，克害六亲应不免，破财艰苦免恓惶。</p>
<p>铃星</p>
<p>铃星火，南斗浮星。性毒形神破相，胆大出众，宜寅午戌人权贵，亦利东南生人限行福厚，西北生人限行成败，虽富贵亦不耐久， 入庙遇贪狼武曲，威镇边夷，更会紫府左右不贵即富， 如居陷地夭折破相延寿，或离祖重拜父母。 女命性刚背六亲，伤夫克子，遇吉始能丰足。</p>
<p>铃星入限吉凶诀</p>
<p>限至铃星事若何，贪狼相遇福还多，更加入庙逢诸吉，富贵声扬处处歌。
铃星一宿不可当，守临二限必癫狂，若无吉曜来相照，未免招灾惹祸殃。</p>
<p>火铃二星入男命吉凶诀</p>
<p>火铃二曜居庙地，贪狼紫府宜相会，为人性急有威权，镇压乡邦终有贵。
火铃在命落闲宫，西北生人作事庸，破尽家财终不久，须教带疾免灾凶。</p>
<p>火铃二星入女命吉凶诀</p>
<p>火铃之星入命来，贪狼相会得和谐，三方无杀诸般美，坐守香闺得遂怀。
火铃二曜最难当，女命逢之必刑伤，若遇三方加杀凑，须防目下入泉乡。</p>
<p>火铃二星入限吉凶诀</p>
<p>火铃二星事若何，贪狼相会福还多，更加吉曜多权柄，富贵声扬处处歌。
火铃限陷血浓侵，失脱寻常不可寻，口舌官灾应不免，须防无妄祸来临。</p>
<p>地劫</p>
<p>地劫火，乃劫杀之神，性恶作事疏狂，动静增恶，不行正道，为邪僻之事，有吉祸轻，三方四正加杀多者夭寿论。</p>
<p>女命只可为偏房妓婢而已。</p>
<p>地劫入命吉凶诀</p>
<p>地劫从来生发疾，命中相遇多啾唧，若遇羊火在其中，辛苦持家防内室。</p>
<p>地劫入限吉凶诀</p>
<p>劫星二限若相逢，未免当年有祸危，太岁杀临多疾厄，官符星遇有官符。</p>
<p>地空</p>
<p>地空乃空亡之神，性恶作事虚空，不行正道，成败多端不聚财，退祖荣昌，空多不吉，名曰断桥， 有吉祸轻，四杀加少者平常论，多者下贱。 太岁二限遇逢，有正曜星加吉者平安，经云：项羽英雄，限到天空而丧国。</p>
<p>女命单守只可为偏房妓婢。</p>
<p>地空入命吉凶诀</p>
<p>命坐地空定出家，文昌天相实堪夸，若逢四杀同身命，受荫承恩福可佳。</p>
<p>地空入限吉凶诀</p>
<p>天空入限破田庄，妻子须防有损伤，财帛不惟多败失，更忧寿命入泉乡。</p>
<p>地劫地空同入限吉凶诀</p>
<p>极居卯酉劫空临，为僧为道福兴隆，乐享山林有师号，福寿双全到古龄。
劫空二限最乖张，夫子在陈也绝粮，项羽英雄曾丧国，绿珠逢此坠楼亡。</p>
<p>天马</p>
<p>天马火，最喜会禄存，极忌截路空亡。 如命在辰戌丑未，遇寅申巳亥有天马在夫妻宫，加吉会者富贵，加杀不美，加权禄照临，必主男为官，女封赠。</p>
<p>天马入限吉凶诀</p>
<p>天马临限最为良，紫府禄存遇非常，官宦逢之应显达，士人遇此赴科场。
天马守限不得住，又怕劫空来相遇，更兼太岁坐宫中，限到其人寻死路。</p>
<p>化禄</p>
<p>化禄星土，为福德之神，守身命官禄之位，科权相遇必作大臣之职， 小限逢之主进仕之喜，大限十年吉庆，恶曜来临并羊陀火忌冲照，亦不为害。 女人吉凑作命妇，内外威严，杀凑平常。</p>
<p>化禄入命断诀：</p>
<p>十干化禄最为荣，男命逢之福自申，武职题名边塞上，文人名誉满朝廷。
禄主天同遇太阳，常人大富足田庄，资财六畜皆生旺，凡有施为尽吉祥。</p>
<p>化禄入限断诀：</p>
<p>限中若遇祿來臨，爵位高遷佐聖明，常庶相逢當大貴，自然蓄積廣金銀。</p>
<p>化权</p>
<p>化权星木，掌判生杀之神，守身命科禄相迎，则出将入相， 会巨门武曲必专大事，掌握兵符，为人极古怪，到处欲人敬重， 小限相逢无有不吉，大限十年必遂，逢凶亦不为灾，如遇羊陀耗使空劫，听说贻累，官灾贬谪。 女人得之内外称意，僧道掌山林，有师号。</p>
<p>化权入男命吉凶诀</p>
<p>权星最喜吉星扶，事业轩昂胆气粗，更值巨门兼武曜，三边镇守掌兵符。</p>
<p>化权入女命吉凶诀</p>
<p>化权吉曜喜相逢，更吉加临衣禄丰，富贵双全人性硬，夺夫权柄福兴隆。</p>
<p>化权入限吉凶诀</p>
<p>此星主限喜非常，官禄高升佐帝王，财帛丰添宜创业，从今家道保安康。 权星若遇武贪临，作事求谋尽得成，士子名高添福禄，庶人得此积金银。</p>
<p>化科</p>
<p>化科星水，上界应试之神，主掌文墨之神。 守身命权禄相逢，主人聪明通达，最喜逢魁钺，必中科第，作宰臣之职，如遇恶星，亦为文章秀士， 或作群英师范，但嫌截路空亡、旬空、亦畏忌天空。</p>
<p>女命科星拱守，作公卿妇，虽四杀冲破也主富贵。</p>
<p>化科入男命吉凶诀</p>
<p>科星文宿最为奇，包藏锦绣美文章，一跃禹门龙变化，管教声达誉朝堂。
科星入命岂寻常，锦绣才华展庙廊，更遇曲昌魁钺宿，龙门一跃姓名扬。</p>
<p>化科入女命吉凶诀</p>
<p>化科女命是良星，四德兼全性格清，更遇吉星权禄凑，夫荣子贵作夫人。</p>
<p>化科入限吉凶诀</p>
<p>科星二限遇文昌，士子逢之姓名香，僧道庶人多富贵，百谋百遂事英扬。</p>
<p>化忌</p>
<p>化忌星水，为多管之神，守身命一生不顺，招是非， 小限逢之一年不足，大限相遇十年悔吝，二限并太岁交临，断然蹭蹬，文人不耐久，武人纵有官灾口舌不妨，然商贾艺人在处不宜，难立脚， 如遇紫府昌曲同吉利，权禄与忌同宫又兼羊火铃空作事进退，横发横破，始终不得久远，即系发不住财是也，一生奔波劳碌或带疾贫夭，僧道亦流移还俗。 然天同在戌化忌，丁生人遇吉，巨门在辰化忌辛生人返佳， 若太阳在寅卯辰巳午化忌，太阴在酉戌亥子化忌为福论。若日月陷地化忌，主大凶。 如廉贞在亥化忌是也，火入泉乡，又逢水命人化忌也不为害。</p>
<p>化忌入男命吉凶诀</p>
<p>诸星化忌不宜逢，更会凶星愈肆凶，若得吉星来助救，纵然富贵不丰隆。 贪狼破军居陷地，遇吉化忌终不利，男为奸盗女淫娼，加杀照命无眠睡。</p>
<p>化忌入女命吉凶诀</p>
<p>女命化忌本非奇，更遇凶星是祸基，衣食艰辛贫贱甚，吉星凑合减灾危。</p>
<p>化忌入限吉凶诀</p>
<p>忌星入庙反为佳，纵有官灾亦不伤，一进一退名不遂，更兼遇吉保安康。 二限宫中见忌星，致灾为祸必家倾，为官退职遭赃滥，胥吏须防禁杖刑。 忌星落陷在闲宫，恶杀加临作祸凶，财散人离多疾苦，伤官退职孝重逢。 禄会禄存富贵，权会巨武英扬，科会魁钺贵显，忌会身命招是非。</p>
<p>兄弟宫 ​
紫微有倚靠年长之兄，天府同三人，天相同三四人，破军同亦有三人，或各胞生，加羊陀火铃空劫克害有则欠和。</p>
<p>天机庙旺有二人，与巨门同二人，陷地，相背不一心，天梁同二人，太阴同二三人，见羊陀火铃虽有而克害。</p>
<p>太阳庙旺三人，与巨门同无杀加有三人，太阴同五人，陷地，不和欠力，加羊陀火铃空劫更克减半。</p>
<p>武曲庙旺有二人，不合，陷宫加杀只一人，天相同二人，破军七杀同有一人，不和睦，加昌曲左右有三人，见羊陀火铃空劫孤单。</p>
<p>天同入庙四五人，天梁同二三人，巨门同无杀三人，太阴同四五人，陷地，只二人，见羊陀火铃空劫忌，少宜分居不和。</p>
<p>廉贞入庙二人，贪狼同招怨天相同二人，七杀同一人，天府同加左右昌曲有三人，见羊陀火铃空劫有克且不和。兄弟感情融洽，但兄弟不多。</p>
<p>天府有五人，紫微同加左右昌曲有六七人，廉贞同三人，见羊陀火铃空劫只二人。</p>
<p>太阴入庙兄弟五人，太阳同亦五六人，天机同二人，科权同四五人，见羊陀火铃空劫减半，且克宜分居相背。</p>
<p>贪狼庙旺二人，陷地宜各胞，廉贞同不和，紫微同有三人，加羊陀火铃空劫孤单。</p>
<p>巨门庙旺二人，陷地，各胞有，宜分居，太阳同加左右昌曲有三人，天机同有二人，更乖违不一心，天同二三人，加羊陀火铃空劫孤克。</p>
<p>天相和平有二三人，见杀全无紫微同有三四人，武曲同二人，廉贞同二人，见羊陀火铃空劫孤单。</p>
<p>天梁庙旺二人和顺，或多不同胞且不和，陷宫全无，天同同三人，天机同二人，见羊陀火铃空劫少。</p>
<p>七杀主孤克，在子午寅申宫方有三人，也不和宜各人，加昌曲左右更好。</p>
<p>破军入庙三人，陷地加杀孤单，武曲同二人，紫微同二人，廉贞同一人，加昌曲左右有三人和睦加，羊陀火铃空劫孤单。</p>
<p>文昌文曲诸宫皆有三人，见羊陀火铃，庙旺不克，陷宫孤单，加空劫全无。</p>
<p>左辅有三人，同天同昌曲有四五人，加羊陀火铃二人，有空劫欠力不和。</p>
<p>右弼三人，同府相紫微昌曲有四五人，加羊陀火铃二人，有空劫欠力不和睦。</p>
<p>禄存相生有兄弟见杀克害招怨。</p>
<p>羊玲克害入庙一人，众吉星加有二三人，陷地全无。</p>
<p>火星入庙逢有吉星有一二人，加廉杀破铃孤克。</p>
<p>铃星入庙相生有兄弟，加羊陀火空劫全无。</p>
<p>斗君逢在兄弟宫过度，逢吉星兄弟一年和睦，逢凶杀有刑者不见刑主有兄弟争斗。</p>
<p>夫妻宫 ​
紫微晚聘谐老性刚，天府同谐老，天相同年少，破军同刑克，加羊陀火铃亦刑，贪狼同有吉星免刑。</p>
<p>天机宜年少刚强之，妻可配夫宜长，加羊陀火铃主生离，晚娶吉，天梁同宜年长，太阴同内助美容。</p>
<p>太阳庙旺迟娶吉，早娶克，因妻得贵，与天梁同加左右招贤明之妻，</p>
<p>太阴同内助，巨门同无羊陀火铃空劫不克，有此四杀，反空劫定克，遇耗非礼成婚。</p>
<p>武曲背克宜迟娶，同年夫妇也相当，加吉星因妻得财，凶娶因妻去产，贪狼同招迟无刑七杀同克二三妻，加羊陀火铃空劫更克。</p>
<p>天同迟娶谐老，夫宜长妻宜少，加四杀欠和生离，巨门同加四杀亦克，太阴同助美容，天梁同极美夫妇。</p>
<p>廉贞三度作新郎，即贪狼同愈克七杀同亦刑，且欠和加，羊陀火铃主生离，府谐老性刚者无克。</p>
<p>天府相生宠爱夫主贵，见羊陀火铃空劫迟娶免刑，晚娶得谐老。</p>
<p>太阴入庙男女皆贵美夫妇，加昌曲极美，加羊陀火铃空劫耗忌，不克主生离，太阳同谐老，夫同同内助，天机同美好宜少年。</p>
<p>贪狼男女不得美，三次作新郎，入庙宜迟娶，廉贞同主克，加羊陀火铃主生离，紫微同年长方可对。</p>
<p>巨门宜年长定克欠和，太阳同无四杀加谐老，天机同内助美貌，天同同性聪之妻并头，加羊陀火铃空劫定克二妻或主生离。</p>
<p>天相貌美贤淑夫宜年长，亲上成亲，紫微同谐老，武曲少和，廉贞同入庙免刑，加羊陀火铃空劫刑克。</p>
<p>天梁妻宜大美容，天同同和气，天机招美淑，加羊陀火铃空劫朵不和顺。</p>
<p>七杀早克，武曲同亦克，或迟娶免刑，廉贞主生离，加羊陀火铃空劫克三妻。</p>
<p>破军男女俱克别聚主生离，武曲同克三，廉贞亦克且欠和，紫微同宜年长之妻。</p>
<p>文昌妻少内助聪明，天机太阴同主美容，不宜陷地，加羊陀火铃空劫深忌。</p>
<p>文曲相生会太阴诸吉星谐老，同昌曲妻妾多，加羊陀火铃空劫忌星有克。</p>
<p>禄存相生无克，妻宜年少并头迟娶者，加羊陀火铃空劫见截路空亡孤单。</p>
<p>左辅右弼谐老，加羊陀火铃空劫贪廉同，宜年长刚强之妻。</p>
<p>羊陀入庙加吉星，迟娶免刑或久和，陷地早克，加日月巨机火铃武杀，主生离。</p>
<p>火星铃星入庙加吉无刑，陷地刑克。</p>
<p>天魁天钺多主夫妇美丽，坐妻宫必主得妻财，加吉星同主贵美夫妇。</p>
<p>斗君过度在妻宫逢吉星妻妾美无灾克，逢恶星妻妾有灾厄，又看人本命妻宫若克妻者的主其年刑伤妻妾，若不克者可断其年有灾。</p>
<p>子女宫 ​
凡看子女先看本宫星宿主有几子。若加羊陀火玲空劫杀忌主生子女有刑克，次看对宫有冲刑否。
如本宫无星曜专看对宫有何星宿主有几子。若善星贵星守子女宫必主其人生子昌盛贵显。若恶星又同刑杀守子女宫，不是刑克，主生强横破荡之子。
又看三方四正得南斗星多主生男，北斗星多主生女。若太阳星落在阳宫主先生男，太阴星落在阴宫主先生女。
专看刑杀守本宫无制化相生，必然绝祀。日生最怕太阴临，夜生最怕太阳照，此星若在儿女宫方恐无儿。</p>
<p>紫微庙旺男三女二，加左右昌曲有五人，加羊陀火铃空劫只一双，不然偏室生者多，或招祀子居长，破军同三人，</p>
<p>天府同加吉星四五人，加昌曲左右有贵子，若独守再加空劫孤君。</p>
<p>天机庙旺二人，或庶生多，巨门一人，天梁同在寅宫，有二三人，在申宫女多男少，只可一子，太阴同二三人，加羊陀火铃空劫全无子。</p>
<p>太阳入庙男三女二晚子贵，巨门同三人，太阴同五人，陷地有三子不成盖，再加羊陀火铃空劫止留一子送终。</p>
<p>武曲主一子或成至生者多，破军同主刑，止有一人，加羊陀火铃空劫绝祀，贪狼晚招二子，天相同先招外子，后亲生一子，七杀同主孤或伤残之子。</p>
<p>天同庙旺五子有贵，巨门同三人，太阴同五人，在午宫陷地减半，天梁同先女后男有二子，守在申宫只可留一子送终，</p>
<p>在寅宫加吉星有三子，加羊陀火铃空劫见刑克，子少送终。</p>
<p>廉贞一人，天府同主贵子三人，若贪狼破军七杀同主孤，再加羊陀火铃空劫全无，天相同有二子。</p>
<p>天府五人，武曲同二人，紫微同四五人，廉贞同三人，加羊陀火铃空劫止三人。</p>
<p>太阴女三男二先女后男，庙旺有贵子，陷地减半，招软弱之子，或虚花不成器，</p>
<p>太阳同五人，天机同二人，天同同五人，庙地无克，陷宫有克，加羊陀火铃空劫子少。</p>
<p>贪狼庙旺二人，早有刑克，紫微同二人，廉贞同子少，如占星二人，武曲同三人，先难后易。</p>
<p>巨门入庙二入，先难后易，太阳同居一二子易养，加羊陀火铃子少，天机同一人，有吉星同二人加空劫全无。</p>
<p>天相无羊陀火铃同有二子成器，有杀先招祀子居长，亲生一二子，</p>
<p>紫微同如昌曲左右有三四人，武曲同有三人，见羊陀火铃空劫必克，宜偏室生。</p>
<p>天梁庙旺二人，加羊陀火铃空劫早克，天同同加昌曲左右吉星有三人，天机同有二人，加羊陀火铃空劫全无。</p>
<p>七杀主孤一人之分，紫微同再吉星有三人，见羊陀火铃空劫全无，纵有不成器，必强横败家之子。</p>
<p>破军入庙三人，刚强之子，紫微同三人，武曲同加昌曲左右有三人，廉贞同一人，见羊陀相生有制，无制见空劫火陀少子。</p>
<p>左辅单居男三女一，见紫微天府诸吉星主贵子，见破杀羊陀火铃空劫止二人，有也不成器。</p>
<p>右弼三人加吉星有贵子，见羊陀火铃空劫减半。</p>
<p>文昌三人，加吉星更多，有擎陀火铃空劫只可一子之分。</p>
<p>文曲庙旺有四人，陷地有二三人，加擎羊罗陀火铃子少。</p>
<p>禄存主孤宜庶出一螟蛉之子，加吉星有一人，加火星诸杀孤刑。</p>
<p>羊陀陷宫孤单，加吉星庙旺有一人，如对宫有吉星多无杀冲，亦有三四人，见耗杀忌，在本宫绝嗣。</p>
<p>火星逢吉同不孤，陷宫加杀刑伤。</p>
<p>铃星独守孤单，加吉星入庙可许庶出，看对宫吉多二三人。</p>
<p>魁钺单守主有贵子。</p>
<p>斗君在子女宫过度，逢吉子女昌盛，逢凶刑克或子破家。</p>
<p>财帛宫 ​
紫微丰足仓箱，加羊陀火铃空劫不旺，破军同先难后易，天相同财帛蓄积，</p>
<p>天府同富足终身保守，加左右为财富之官，七杀同加吉财帛横发。</p>
<p>天机劳心费力生财，巨门同闹中求取，天梁同机关巧计生外财，太阴同陷宫成败，加羊陀火铃空劫一生有成有败。</p>
<p>太阳入庙丰足，陷宫劳碌不遂，太阴同加左右吉星发财不小，禄存同操心得财玫大富，巨门同早年成败中未充盈。</p>
<p>武曲丰足化吉有巨万家资，无吉加闹中进财，破军同东来西去先无后有，天相同财帛丰盈，遇贵生财成家，</p>
<p>七杀同白手生财成家，贪狼同三十年后方发财，加羊陀火铃不聚极怕空亡。</p>
<p>天同白手生财晚发，巨门同财气进退，天梁同财大旺，加四杀空劫或九流人生财成家。</p>
<p>廉贞在申寅宫闹中生财，陷宫先难后易，贪狼生横发横破，见羊火极生横进之财，</p>
<p>七杀同闹中取，天相同富足仓箱，如耗劫天空常在官府中破财。</p>
<p>天府富足，见羊陀火铃空劫有成败，紫微同巨积，廉贞武曲同加权禄为富奢翁。</p>
<p>太阴入庙富足仓箱，陷宫成败不聚，太阳同先少后多，天机同白手生财成家，天同同财旺生身，禄存兼左右同主大富。</p>
<p>贪狼庙旺横发，陷地贫穷，紫微同守现成，家计自后更丰盈，见火星三十年前成败，三十年后横发。</p>
<p>巨门白手生财成家，宜闹中取，气高之人横破，</p>
<p>太阳同入庙守见成家计，天机同财气生身，所作不一，天同同白手成家，九流人吉，加羊陀火铃空劫破财多端。</p>
<p>天相富足，紫微同财气横进，武曲同加四杀百工生财，廉贞同商贾生财，加羊陀火铃空劫耗忌，成败无积聚。</p>
<p>天梁富足入庙上等富贵，陷宫辛勤求财度日，天同同白手生财胜祖，</p>
<p>天机同劳心用力发财不多，更改方见成家，加羊陀火铃空劫，先难后易仅足度日。</p>
<p>破军在子午宫，多有金银宝贝蓄积，辰戌旺宫亦财盛，陷宫破不祖聚，</p>
<p>武曲同守巳亥宫，东来西去，紫微同先去后生，廉贞同劳碌生财，先难后遂，加空劫极贫。</p>
<p>文昌富足仓箱，加吉星财气旺，巨门同富，陷地将同陀火铃空败寒儒辈。</p>
<p>文曲入庙富足，加吉星得贵人财，加羊陀火铃空劫家忌，东来西去成败不遂。</p>
<p>左辅右弼，诸宫富足，会诸吉星得贵人财，加羊陀火铃空劫耗忌，主成败而不聚。</p>
<p>禄存富足仓箱堆金积玉，加吉美不待劳而财自加，羊陀火铃空劫耗忌先无后有。</p>
<p>擎羊辰戌丑未宫闹中生财，陷地破祖不聚终不能发达，只鱼盐污垢中生财。</p>
<p>陀罗闹中生财，陷宫辛勤求财度日，加空劫东来西去。</p>
<p>火星独守横发横破，陷宫辛勤，加吉星财多遂志。</p>
<p>铃星入庙独守横发，陷地孤寒辛苦度日。</p>
<p>魁钺主清高中生财一生遂意。</p>
<p>斗君遇吉其月发财。遇凶恶空劫耗忌星其月损财，招口舌官非为财而逃。</p>
<p>疾厄宫 ​
先看命宫星曜落陷加羊陀火铃空劫化忌守照如何，又看疾厄宫星曜善恶庙旺落陷如何断之。</p>
<p>紫微灾少，天府同亦少，天相同皮胎劳，如加破军血气不和，同羊铃主有暗疾，加空劫主疢疾心气疾。</p>
<p>天机襁褓多灾，陷地头面破相，巨门同血气疾，天梁同下部疾，太阴同疮灾，加羊火陷宫有目疾，四肢无力。</p>
<p>太阳头风，太阴同加化忌，羊陀主眼目有伤，陷宫亦主目疾欠光明。</p>
<p>武曲襁褓灾迍手足头面有伤，羊陀同一生常有灾，天相同招暗疾，七杀同血疾，贪狼同庙旺无疾，陷地加四杀，眼手足疾痔疾疯疮。</p>
<p>天同入庙灾少，巨门同心气疾，太阴同加羊火血气疾，天梁同加四杀心气疾。</p>
<p>廉贞襁褓灾疮腰足之疾，入庙加吉和平，遇贪狼同，陷地眼疾灾多，七杀破军天府同灾少。</p>
<p>天府灾少临灾有救，紫微同灾少，加羊陀火铃空劫有疯疾，廉贞同加劫杀空亡，半途伤残。</p>
<p>太阴庙旺无灾，陷地灾多主劳伤之症，女人主大伤残，</p>
<p>若太阳同加吉美一生灾少，羊陀火铃眼目疾，加空劫有疯疾，天同同加羊陀，陷宫主加症同火铃多灾。</p>
<p>巨门少年脓血之厄，太阳同有头疯疽，天同同下部主有疯症，加羊火酒免之疾，加忌有耳目之忧。</p>
<p>天相灾少面皮黄肿血气之疾，紫微同灾少，武曲同加四杀破相，廉贞同加空劫手足伤。</p>
<p>七杀幼年多灾，长主痔疾，武曲同加四杀手足伤残，廉贞同主目疾，加擎羊四肢有伤残。</p>
<p>破军幼年疮癞浓血羸黄，武曲同目视疾，紫微同灾少，廉贞同加羊火四肢有伤残。</p>
<p>文昌独守灾少，加羊陀火铃空劫灾多，同诸吉星一生无灾。</p>
<p>文曲灾少加吉星一世无灾，加羊陀火铃空劫，坐陷宫灾有。</p>
<p>左辅独守平和，加吉星灾少，见羊陀火铃空劫常有灾。</p>
<p>右弼独守逢灾有救，见羊陀火铃空劫灾多。</p>
<p>禄存少年多灾，加吉星灾少，见羊陀火铃四肢必伤残，加空劫玫暗疾延生。</p>
<p>陀罗幼年灾，磨唇齿头面，有伤破方可延寿。</p>
<p>擎羊有头疯之症，或四肢欠力，头面破相延寿，加吉星灾少。</p>
<p>羊铃主一生灾少，身体健旺伶俐。</p>
<p>斗君遇吉身心安宁其年无灾。遇凶杀本生人有畏忌其年多灾。</p>
<p>迁移宫 ​
紫微同左右出外贵人扶持发福，天府同出入通达，天相同在外发财，破军同贵人见爱，小人不足，加羊陀火铃空劫在外不安静。</p>
<p>天机出外遇贵居家有是非，巨门同动中则吉，天梁同出外称意，太阴同忙中吉，加羊陀火铃在外多是非身不安静。</p>
<p>太阳宜出外发福不耐静守，太阴同出外忙中吉，巨门劳心，加羊陀火铃空劫在外心身不清闲。</p>
<p>武曲闹忙中进少不宜静守，贪狼同作巨商，七杀破军同身心不得静守，加羊陀火铃在外招是非。</p>
<p>天同出外遇贵人扶持，巨门同劳心，太阴同辛苦，天梁同贵人见爱，加羊陀火铃空劫在外少遂志。</p>
<p>廉贞出外通达近贵，在家日少，贪狼同闹中立脚，七杀同在外广招财，天相同动中则吉，加羊陀并三方有凶杀死于外道。</p>
<p>天府出外遇贵人扶，持同紫微发福，廉贞武曲闹中取财作巨商。</p>
<p>太阴入庙出外遇贵发财，陷宫招是非，太阳同极美，太阴同欠宁静，天同同在庙旺地出外白手生财成家。</p>
<p>贪狼独守在外劳碌，闹中横进财，廉贞同加四杀，在外艰难，武曲同作巨商，加羊陀火铃空劫耗杀流年遭兵劫掠。</p>
<p>巨门出外劳心不安，与人不足多是非，加羊陀火铃空劫愈甚。</p>
<p>天相出外贵人提撕，紫微同吉利，武曲同在外发财，廉贞同加羊陀火铃招是非小人不足。</p>
<p>天梁出外近贵贵人成就，天同同福厚，天机同艺术途中走。</p>
<p>七杀在外日多，在家日少，武曲同动中则吉，廉贞同在外生财，紫微同在外多遂志，加羊陀火铃空劫又操心不宁或流荡天涯。</p>
<p>破军出外劳心不宁，入庙在外峥嵘，加羊陀火铃，奔驰巧艺走途中，加文昌文曲武曲相会优伶之人。</p>
<p>文昌出外遇贵发达，小人不足，加羊陀火铃空劫在外欠安宁。</p>
<p>文曲在外近贵，加吉星得财，加羊陀火铃少遂志。</p>
<p>左辅动中贵人扶持发福，加羊陀火铃下人不足多招是非。</p>
<p>右弼出外遇贵人扶持发达，不宜静守，加羊陀火铃空劫，在外与人有争竞。</p>
<p>禄存出外衣禄遂心，会羊陀火铃空劫与人多不足意。</p>
<p>擎羊入庙在外衣禄遂心，加吉星闹中发财，陷地有成下人多不足。</p>
<p>陀罗会吉星在外遇贵得财，陷地加羊火铃星空劫多招是非下人不足。</p>
<p>火星独守出外不安，加吉星闹中进财，加羊陀空劫招是非在外少遂志。</p>
<p>铃星有吉星同在外吉，加羊火铃空劫不足招是非。</p>
<p>斗君过度遇吉动中吉，遇凶杀动中有口舌。</p>
<p>奴仆宫 ​
紫微成行得力，旺主生财，加擎羊火铃陀罗欠力，破军同先难后有招，天相同得力，加空劫招怨逃走。</p>
<p>天机入庙得力，陷空怨主，天梁同晚招，太阴同欠力，巨门加吉星有奴婢，加擎陀火铃空劫全难。</p>
<p>太阳入庙旺主发，陷宫无分，有也怨主，会走，太阴同多招，巨门同有多招怨，加羊陀火铃奴则背主。</p>
<p>武曲旺宫不少，一呼百诺，天府同多奴多婢，破军同招怨，会走，末年有招，天相同得力，七杀同，背主，贪狼同欠力。</p>
<p>天同得力旺相，巨门先难后易，太阴同得力，天梁同助主，加羊陀火铃有背主之奴，若见空劫怨主会走。</p>
<p>廉贞陷地奴背主，晚年方招得，入庙一呼百诺，贪狼同欠力，七杀同背主，天同同多奴多婢，加羊陀火铃不旺，会走。</p>
<p>天府得力一呼百诺，紫微同助主天家，武曲同奴仆有，加陀羊火铃空劫多背主，逃走。</p>
<p>太阴庙地得力成行，太阳同多奴多婢，天机同欠力，天同同旺主，加羊陀火铃空劫，虽有而走，陷地全无。</p>
<p>贪狼初难招败主之奴，陷地全无，廉贞同亦少，紫微同之奴婢加羊陀火铃空劫虽有难育。</p>
<p>巨门入庙早年不得力，招是非，不能久居，太阳同助主卫家，天同天一心，天同同末年招得。</p>
<p>天相末年招得，紫微同多奴多婢，武曲同怨主，廉贞同末年可招加羊陀火铃空劫欠力逃走。</p>
<p>天梁奴多旺主，天同同有卫家之奴，天机同不一心。</p>
<p>七杀欺主有刚强之仆，多盗家财，武曲同背主廉贞欠力，加羊陀火铃空劫全，难招。</p>
<p>破军入庙得力，陷宫招怨背主，武曲同违背，紫微同得力，廉贞同欠力，加羊陀火铃空劫难招。</p>
<p>文昌入庙独守得力助主，加羊陀火铃空劫虽有背主。</p>
<p>文曲入庙得力，陷宫无分，加羊陀火铃空劫怨主逃走。</p>
<p>左辅独守旺相一呼百诺，加羊陀火铃空劫耗忌背主难招。</p>
<p>右弼独守成行，加羊陀火铃空劫耗忌，背主盗财而走。</p>
<p>禄存奴仆多，加吉星卫主起家，见羊陀火铃耗忌欠力。</p>
<p>擎羊背主招怨不得力，有也不长久入庙晚年方可招。</p>
<p>陀罗奴仆欠力怨主，入庙加吉星有分。</p>
<p>火星独守怨主不得力，加吉星入庙可招一二。</p>
<p>铃星独守不得力，恨主，会吉星入庙，助主卫家，加空劫耗忌全欠力。</p>
<p>斗君过度逢吉星则奴仆归顺。逢凶忌耗杀或恨主而走，或凶奴仆而招是非。</p>
<p>官禄宫 ​
紫微庙旺遇左右昌曲魁钺，轩胜位至封候伯，加羊陀火铃平常，天府同权贵名利两全，天相加内外权贵清正，破军同闹中安身。</p>
<p>天机入庙权贵，会文曲为良巨，见羊陀火铃方宜，天梁同文武之材，太阴同名振边夷，陷宫退官失职，吏员立脚。</p>
<p>太阳入庙文武为良，不见羊陀火铃吉，太阴同贵显，左右昌曲魁钺同更君科禄权，定居一品之贵。</p>
<p>武曲入庙与昌曲左右同宫，武职峥嵘，常人发福，会科权禄为财富之官，贪狼同为贪污之官，破军同军旅内出身，</p>
<p>与安身七杀同横立功名，陷宫及陀铃劫忌功名无分。</p>
<p>天同入庙文武皆宜，无羊陀火铃吉，巨门同先小后大，太阳昌曲科权禄吉美天姿，同权贵太阴同，陷宫胥更论。</p>
<p>廉贞入庙武职权贵不耐久，贪狼同闹中权贵，紫微会三方文职谕，七杀同军旅出身，天相天府同衣锦富贵。</p>
<p>天府入庙文武皆吉，无羊陀火铃空耗全美，紫微同文武声名，廉贞武曲同权贵，见空劫平常。</p>
<p>太阴入庙多贵，陷地气高横破难显达，会太阳昌曲左右三品之贵，天同同文武皆宜，天机同闹中进身吏员立脚。</p>
<p>贪狼入庙遇火铃武职掌大权，紫微同文武之职权贵非小，陷宫贪污之官，加羊陀空劫平常。</p>
<p>巨门入庙武职权贵，文人不耐久，太阳同有进退，入庙久长，天机同在卯宫吉美，在酉宫虽美无始终，</p>
<p>陷宫遭悔吝，加羊陀火铃空劫更不美，退宫卸职。</p>
<p>天相入庙文武皆宜食禄千钟，陷地成败，紫微同权贵，昌曲左右同权显荣贵，</p>
<p>武曲同边夷之职，廉贞同峥嵘权贵，加羊陀火铃空劫有贬谪。</p>
<p>天梁庙午会左右魁钺，文武之材天同同权贵不小，天机同峥嵘贵显，加羊陀火铃空劫平。</p>
<p>七杀庙旺武职峥嵘权贵非小，不宜文人，武曲同权贵，廉贞同功名显达。</p>
<p>破军庙旺武职轩胜，武曲同加权禄，文昌文曲显达，加羊陀火铃平常，紫微同宫名振扬，廉贞同文人不耐久，胥吏最美。</p>
<p>文昌入庙太阳同加吉科权禄，文武之材，同天府文曲富贵双全。</p>
<p>文曲庙旺文武皆宜，陷宫与天机太阴同宫，胥吏权贵，会紫府左右近君频而执政，加羊陀火铃空劫平常。</p>
<p>左辅入庙文武之材，武职最旺，不利文人，会吉星身中清，文武皆良，见羊陀火铃空劫进退声名。</p>
<p>右弼宜居武职，不和文人，与紫府昌曲同，财官双美，陷宫成败有贬谪，见美陀火铃空劫亦有黜降。</p>
<p>禄存会吉文武皆良，财官双美，子孙爵秩，诸宫为美。</p>
<p>擎羊入庙最利武职，同吉星权贵，陷地平常，虚名而已。</p>
<p>陀罗独守平常，加吉星亦虚名而已。</p>
<p>火星晚年功名遂心，早年成败，会紫微贪狼吉，陷地不美。</p>
<p>铃星独守旺宫吉，陷地不美，加诸吉星权贵。</p>
<p>斗君遇吉其年月财官旺，逢凶忌财官不显达，有劳禄奔波。</p>
<p>田宅宫 ​
紫微茂盛自置旺相，加羊陀火铃空劫，有置有去，破军同退祖，天相同有见成家业，得左右昌曲。</p>
<p>天机退祖新创置，巨门同在卯宫有田庄，在酉宫不守祖业，先大后小，天梁同有置晚年富，太阴同自置旺相。</p>
<p>太阳入庙得祖业，初旺未平，太阴同加吉星田多，巨门同在寅宫旺盛，在申宫退祖，不为无田产，陷地逢羊陀火铃空劫全无。</p>
<p>武曲单居旺地，得祖父大业，陷地退后方成，破军大耗同破荡家产，有也不耐久，</p>
<p>天相同先见破后方有，七杀同心不欲，天府同守见成家业，贪狼同晚置，见火铃星同极美，田产茂盛，同空劫有进有退。</p>
<p>天同先少后多，自置甚旺，巨门同田少，太阴同入庙大富，天梁同先退后进，加羊陀火铃空忌全无。</p>
<p>廉贞破祖，贪狼同有祖业，不耐久，七杀同自置，天府同守见成家业，天相同先无后有。</p>
<p>天府田园茂盛，守祖自置旺相，紫微同大富，廉贞武曲同守祖业荣昌，见羊陀火铃空劫更少，有成败。</p>
<p>太阴入庙田多，陷地加忌及羊陀火铃空劫田全无，天机同自创置，天同同白手自置，同左右权禄及禄存主多田产。</p>
<p>贪狼陷宫退祖一世田少，庙旺有祖业，也去中未自有置，廉贞同无分，紫微同有祖业，武曲同晚置，见火铃星守祖业，有自创，但恐火焚屋宅。</p>
<p>巨门庙旺横发置买，陷地无分，因田产招非，太阳同先无后有，加羊陀火铃空劫田宅全无。</p>
<p>天相庙旺有分，紫微同自置，武曲同无分，廉贞加羊陀火铃空劫飘零祖业。</p>
<p>天梁入庙旺有祖业，天同同先难后易，天机同不见羊陀火铃空劫，终有田宅。</p>
<p>破军在子午宫守祖业荣昌，但见有进退，加羊陀火铃退祖田少，紫微同有见成家业，廉贞同先破后有置，耗忌全无。</p>
<p>文昌会诸吉田园广置，加羊陀火铃空劫败祖。</p>
<p>文曲旺地有分，守祖业，加吉星自置，同羊陀火铃空劫凑有进有退。</p>
<p>左辅有祖业，加羊陀火铃空劫退祖，田地少，会吉星多。</p>
<p>禄存田园多旺自置，会吉星承祖业荣昌，加羊陀火铃空劫田宅少。</p>
<p>擎羊入庙先破后成陷地加空劫退祖业。</p>
<p>陀罗退祖辛勤度日，加吉星先无后有，加空劫全无。</p>
<p>火星独守，退祖业，会吉星先无后有，加空劫全无。</p>
<p>铃星退祖，入庙加吉星自有置，见空劫全无。</p>
<p>斗君过度遇吉星其年田产倍进，逢凶杀忌耗退败。</p>
<p>福德宫 ​
紫微福厚享福安乐，天府天相同终身获吉，破军同劳心费力不安，加羊陀铃空劫福薄，天机同享福终身。</p>
<p>天机先劳后逸，巨门同劳力欠安，天梁同享福，太阴同主快乐，加羊陀火铃空劫奔走不得宁静。</p>
<p>太阳忙中发福，太阴同快乐，巨门同费力欠安，天梁同快乐，</p>
<p>女人会吉星，招贤明之夫，享福，加羊陀火铃空劫忌耗，终身不美之论。</p>
<p>武曲劳心费力，入庙安然享福，破军同东走西行，不宁静，天相同老境安康，</p>
<p>七杀同欠安康，贪狼同晚年享福，见火铃星安逸，加羊陀操心得力。</p>
<p>天同快乐有福有寿，巨门同多忧少喜，太阴同享福，天梁同清闲快乐。</p>
<p>廉贞独守忙中生福，天相同有福有寿，天府同安乐无忧，破军同不守静，劳心费力，再加羊陀火铃劳苦终身，末年如意。</p>
<p>天府安静享福，紫微同快乐，廉贞同身安心忙，武曲同早年更辛苦，中晚安乐享福，加羊陀火铃空劫耗忌劳苦过日。</p>
<p>太阴入庙享福快乐，太阳同极美，僧道亦清洁享福，天机同心忙，天同同安静无忧，加羊陀火铃空劫，有忧有喜，不得安静。</p>
<p>贪狼劳心不安，廉贞同福薄，紫微同晚年快乐。</p>
<p>巨门劳力不安，太阳同有忧有喜，天机同心忙不安，天同同享福，加羊陀火铃空劫生平多忧。</p>
<p>天相安逸享福有寿，紫微同快乐，天机同忙中吉，太阳同福寿双全加羊陀火铃空劫不得心静。</p>
<p>七杀入庙享福，陷地加羊陀火铃劳心费力，武曲同欠安，廉贞同辛勤，</p>
<p>紫微同先劳后逸，末年方如意遂心，女人单居福德，则必为娼婢。</p>
<p>破军劳心费力，武曲同欠安，廉贞同辛勤，紫微同安乐，加羊陀火铃空劫操心，不得宁静。</p>
<p>文昌加吉星入庙享福快乐，陷地遇羊陀火铃空劫，心身俱不得安静。</p>
<p>左辅加吉星享福独守，晚年安宁，加羊陀火铃空劫辛勤。</p>
<p>右弼生平福禄全美，加吉星一生少忧，见羊陀火铃空劫，凑劳心欠安。</p>
<p>禄存终身福厚安静处世，加吉星有喜有福，见羊陀火铃空劫，心身不得宁静。</p>
<p>魁钺有贵人，为伴享福快乐。</p>
<p>擎羊入庙动中有福，陷宫劳心欠力，得吉星，同减忧独守身心不安。</p>
<p>陀罗独守辛勤，入庙有福禄，陷地奔驰，加吉星晚年有福。</p>
<p>火星欠安劳力辛勤，加吉星晚年遂志。</p>
<p>铃星劳苦，加吉星平和，独守辛勤。</p>
<p>斗君遇吉其年安静，逢杀不宁。</p>
<p>岁君大小限过，逢吉则享福，逢凶则劳力辛苦。</p>
<p>父母宫 ​
凡看父母以太阳星为父，太阴星为母。太阳在陷宫主先克父，太阴星在陷宫主先克母。 如二星具在陷地，只以人之本生时，日生者主父存，夜生者主母在。若夜生者太阴星主母存，反背不明主母先克。 日生时者主父在，反背暗晦主父先克。余试之屡验矣，学者宜细心识之。先有本宫某星主刑克，又加恶杀的以刑克断之， 据理参详，在乎人之自悟耳。</p>
<p>紫微无克，天府同亦无刑，加羊陀火铃空劫亦克，天相同无刑，贪狼同无杀加亦无刑，破军同早克。</p>
<p>天机庙旺无刑，陷地逢羊陀火铃空劫，二姓寄居，重拜父母，或过房入赘，</p>
<p>太阴同免刑，天梁同无刑，俱要无杀，加有杀，加也不免刑伤，巨门早刑。</p>
<p>太阳入庙无克，陷地克父，加羊陀火铃空劫克父母早，</p>
<p>太阴同看无，羊陀凑父母全迟刑，巨门同加四杀空劫早克，天梁同无刑。</p>
<p>武曲克早，退祖业不刑，贪狼同刑克，七杀同有刑，天相同加羊陀火铃空劫刑伤。</p>
<p>天同独守庙旺无刑，加四杀重拜父母，巨门同欠和太阴同父母双全，天梁同无刑或退祖业，加羊陀火铃空劫父母不全。</p>
<p>廉贞难为父母，祖重拜，贪狼同早刑，七杀孤克，天府同免刑，破军同早刑，加羊陀火铃空劫，父母不周全。</p>
<p>天府父母双全，紫微同亦无刑，廉贞武曲同，在庙旺无刑，加羊陀火铃空劫主伤。</p>
<p>太阴入庙无克，加羊陀火铃克母，不然过房弃祖，太阳同无四杀父母双全，天机同无刑天同同极美。</p>
<p>贪狼狼陷地早弃祖，重拜过房，入赘，廉贞同早刑主孤单，紫微同无杀加双全。</p>
<p>巨门陷地伤克弃祖过房，太阳同少和，天机同重，拜天同同或退祖无刑，加羊陀火铃空劫父母不周全。</p>
<p>天相庙旺无刑，紫微同无刑克，廉贞同亦刑，加羊陀火铃空劫早刑。</p>
<p>天梁陷地，加羊陀火铃孤克，弃祖入赘，更名寄人，保养免刑，</p>
<p>天同同加四杀有刑，无杀无刑，天机同无刑，太阳同克迟，加四杀空劫亦克早。</p>
<p>七杀克早离祖，六亲骨肉孤独，武曲同亦刑，廉贞同刑早，紫微同加吉星无刑，加羊陀火铃空劫，父母不周全。</p>
<p>破军克早离祖，更名寄养免刑，武曲同克早，廉贞同亦早克，紫微同无刑。</p>
<p>文昌加吉星入庙无刑，加羊陀火铃有刑，或退祖二姓延生。</p>
<p>文曲独守入庙无刑，加羊陀火铃空劫父母俱不周全。</p>
<p>左辅独守无刑，廉贞同早刑，加文昌相生无刑，加羊陀火铃刑伤，退祖二姓延生。</p>
<p>右弼独守无刑，加吉星得父母庇荫，见羊陀火铃凑，离祖二姓安居。</p>
<p>禄存无克，加空劫羊陀火铃，早年有破父财，且刑伤中不自成家计。</p>
<p>擎羊刑克早会日月重重退祖，加吉星众免刑。</p>
<p>陀罗幼年刑伤，会日月重重退祖，二姓安居，加吉星入赘过房，或重拜二姓延生。</p>
<p>火星独守孤克，二姓延生，加吉星平和。</p>
<p>铃星刑克孤单，二姓安居，重拜父母，入赘过房。</p>
<p>魁钺主父母荣贵同吉星双全。</p>
<p>斗君过度逢吉父母吉利无灾伤，得安逸内外有喜。遇凶则父母不利。</p>
<h2 id="紫微斗数全书--卷三-">紫微斗数全书 —— 卷三 ​</h2>
<p>谈星要论 ​
看身安命禄马不落空亡天空截空最紧，旬空次之。
第一看命宫吉凶庙旺化吉化忌生克。
次看身主吉凶生克。
三看迁移财帛官禄三方星辰刑冲克破。
四看福德宫权禄劫空庙陷，以福德宫对财帛宫也。
身命迁移财官福德六宫名曰八座，俱在成照聚吉化吉，富贵高寿。
六宫俱陷，聚凶化忌，孤寡夭寿。若卯酉时生人尤外，有田宅疾厄已录于后。
又看父母妻子三宫，俱有劫空杀忌，僧道之命，否则孤独贫穷。
若命宫无正曜者，财官二宫有吉星拱照，富贵全美，或偏房庶母所生。
三方有恶星冲照，或二姓可延生，离祖可保成家。
如命宫有正曜吉星，庙旺化吉，三方又有吉星会合，上上之命。
如无正曜吉星，三方有吉，上次之命。
命宫星辰无吉无凶，或吉凶相伴者，如三方亦有中等星辰，为中格。
及命宫星辰庙旺，三方有恶星守照破格。
及命星陷背，加羊陀化忌，却得十干禄元来相守化吉，亦为中等之命。
若命无吉星，反有凶杀化忌无禄落陷，为下格之命。
三方有吉星，亦可为中等，先小后大，不能久远，终为成败夭折论。
若安命星躔陷地，又加凶杀化忌，三方又会羊陀火铃空劫，为下格贫贱，二姓延生，奴仆之命，否则夭折六畜之命。</p>
<p>论人命入格 ​
如命入格，庙旺聚吉，科权禄守，上上之命。
不入庙加吉化，科权禄，上次之命。
不入庙不加吉，为平常命。
入庙不加吉，平等。
若居陷地又加杀化忌，为下格之命，不以入格而论也。
又入格不化吉而化凶，只以本命吉凶多寡而断之。</p>
<p>论格星数高下 ​
紫府与数相合何如，紫微南北斗中天帝主，天府乃南斗主。
又看阴阳相伴者，看阴阳不相伴，又数不相生，为下格。
阴阳纯驳为中格。又三方四正皆吉星为上格。
吉凶相伴守照为中格。
凶星恶杀为下格凶徒论。
凡星得上格而数得上格为第一，位至极品之贵。
凡星得上格而数得中格为第二，位至三公。
星得上格而数得下格为第三，位至六卿。
皆为上格上寿之人。
星得中格而数得上格为第四，位至监司。
星中数中为第五，位至县令。
星中敷下为第六，异路前程贵显。
皆得中等享福主人也。
又星得下格而数得上格为第七，衣禄丰足，富比陶朱，子孙蕃盛，寿享遐龄，以星虽凶而命入格合局故也，再否虚名虚利。
星下数中为第八，衣食无亏。
星下数下为第九，辛苦奔波，贫穷夭折。
上中下三等，依理而断，则上可以知祖宗之源，而下可以知子孙之盛衰也。</p>
<p>论男女命同异 ​
男女命不同，星辰各别。
男命先看身命，次看财帛宫禄迁移，俱要庙旺为吉，落陷聚凶为凶。
三看福德，权禄劫空庙陷吉忌。
又看田宅奴仆疾厄宫吉凶，吉凶已算于后。
又看父母妻子三宫，俱有劫空杀忌则僧道之命，否则贫穷孤独。
须要仔细参详，方可断人祸福荣辱。</p>
<p>女命先看身命吉凶，如贪狼七杀擎羊则不美。 次看福德宫吉凶，若七杀单居福德必为娼婢。 三看夫君，四看子媳财帛田宅。 若桃花刑杀要败绝空亡为凶，若诸吉庙旺则佳，虽是艰辛贫困亦不为下溅夭折论。 女因夫贵，女命贵格反为无用，以子媳夫君福德为正强。 田宅财帛为次强。宫禄迁移七杀为陷。</p>
<p>论小儿命 ​
小儿博士力士上短下长，青龙将军腮小头圆。大耗鼻仰唇缩，死符病符声高性雄。官府奏书逢恶曜落地无声，白虎太岁遇七杀幼弱遭伤。须分生克制化之垣，更看时禄衰败之地，后观关杀方知寿夭穷通。</p>
<p>小儿初生，命中星辰庙旺，大小二限未行，断其灾少，易养，父母无克。若命坐恶 杀及缠陷弱之地，大小二限未行，断其灾多，难养，刑克父母。</p>
<p>定小儿生时诀 ​
子午卯酉单顶门，或偏左边二三分，
寅申巳亥亦单顶，偏居右去始为真，
辰戌丑未是双顶，胞胎受定正时辰。</p>
<p>子午卯酉面向天，寅申巳亥侧身眠，
辰戌丑未脸伏地，临盆当试用心坚。</p>
<p>论人生时安命吉凶 ​
凡男女生在寅午戌申子辰六阳时，安命在此六宫者吉。生在巳酉丑亥卯未六阴时，安命在此六宫者吉。反此则少遂。</p>
<p>论人生时要审的确 ​
如人生子亥二时最难定，准要仔细推祥，如子时有十刻，上午刻属昨夜亥时，下午刻属今日子时，如天气阴雨之际，必须罗经以定真确时候，若差讹则命不准矣。</p>
<p>论小儿克亲 ​
如寅午巳酉生人，见辰戍丑未时最毒，子申亥卯生人次之。
若寅亥巳生人，见午申酉亥时，主先克父，出十六岁则不妨。
若辰巳丑未生人，见子午卯巳亥申酉时生者，主先克母。</p>
<p>论命先贫后富 ​
人生于富贵之家，一生快乐享福，财官显达，妻荣子贵，奴仆成行，声名昭著。
其间有半途遭伤，人离财散，官非火盗，身丧家亡，此等之命非命也。
是限步逢大小二限及太岁相冲照，又加凶杀守临，故此破败，不贫即损寿也。
所谓先成后败，先大后小也。</p>
<p>又有人命出身微贱，营活生计，百工巧艺，九流医术，又为农圃等辈，初历艰辛度日。
却仍中末平地升腾，发财惊骇乡邦，因生在中庸之局，后因限步相扶，星辰逢吉曜兼庙旺，以此突然发达进禄。
所谓先贫后富，先小后大是也。</p>
<p>论大限十年祸福何如 ​
如宫分星缠全吉庙旺得地，无擎羊陀罗火铃空劫者，主十年安静，人财全美。
若限内有擎羊陀罗火铃空劫忌星为伴，成败不一。
如宫分星缠陷地，值擎羊陀罗火铃空劫忌，又加流年恶杀凑合，及小限巡逢凶杀，则官灾死亡立见。
大限将出，有吉众者无灾悔，少者灾多，损人破财不利。
凡行至寅申巳亥子午宫，遇紫微天府天同太阳太阴昌曲禄存禄主吉星，主人财兴旺，添丁进口之庆。
行至辰戍丑未卯酉，遇恶杀廉贞天使羊陀火铃空劫忌星，主人酒色荒迷，贫乏死生。
遇左右昌曲，仕宦迁官加职，士民生子发财，妇人喜事，僧道亦利，商贾得益。
凡大小二限及太岁，怕行天伤天使夹地，怕行天空地劫之地，怕行擎羊陀罗之地，及羊陀冲照，怕脱凶限，怕逢凶限，又怕伤使劫空羊陀并夹岁限。
如天伤在子，天使在寅，岁限在丑宫，乃并夹也。
羊陀守命尚且无用，况夹限乎，若逃得过须看寿星，紫微天同天梁贪狼坐命可解。
更须看月值恶杀，日值恶杀，加凑大小岁月日时五者参详吉凶推断。
太岁行至奏书将军直符天使天伤羊陀火铃空劫忌星，逢一二位，主人离财散，疾病哭泣之兆。
若岁限犯重月日一二位，又逢忌星合者，官吏遭谪，常人遭横事，妇人损胎，病者死亡。
若恶杀在不得地，如风雨暴过。若岁限临无吉星，命中无救，其年难过必死。</p>
<p>论二限太岁吉凶 ​
须详大限独守吉凶何如，小限独守吉凶何如，太岁独守吉凶何如。如岁限俱凶则凶。
又看大限与小限相逢吉凶何如，大限逢太岁吉凶何如，小限逢太岁吉凶何如，祸福所定。
又看太岁冲大限小限，太岁冲羊陀七杀，然后可断吉凶。</p>
<p>论行限分南北斗 ​
阳男阴女南斗为福。阴男阳女北斗为福。
北斗诸星吉凶，大限断上五年应，小限断上半年应。
南斗诸星吉凶，大限断下五年应，小限断下半年应。</p>
<p>论流年太岁吉凶星杀 ​
凡太岁看三方对照星辰吉凶何如以定祸福，太岁在命宫行者祸福尤紧。如命在子宫太岁到子，又癸生人逢吉则吉逢凶则凶。</p>
<p>论阴骘延寿 ​
阴腾延寿生百福，虽然倒限不遭伤。
假如有人大小二限及太岁到凶陷地，有延过寿去不死者，乃是其人曾行阴腾，平日利物济人，反身修德，以作善降福，虽凶不害。
如宋郊编荻桥渡蚁是也。又如诸葛亮火烧藤甲军，伤人太毒减寿一纪。当以此参详。</p>
<p>论羊陀迭并 ​
如庚年生人，命在卯宫，迁移在酉宫。如遇羊陀，流年亦庚禄居申，流羊在酉，流陀在未，是命在卯宫原有酉宫擎羊冲合，流年又遇流羊流陀，谓之羊陀迭并。</p>
<p>论七杀重逢 ​
如命中三合原有七杀守照，而流年又遇流羊流陀冲照凶，
七杀重逢二者为祸最毒，入庙灾晦减轻，如陷地逢忌及卯酉遇擎羊为闲宫，午生人不利也。
然七杀逢吉曜众亦转凶化吉，不可一概论凶。擎羊陀罗七杀逢紫微天相禄存三合拱照可解。</p>
<p>诗曰</p>
<p>羊陀迭并命难逃，七杀重逢祸必遭，太岁二限临此地，十生九死不坚牢。</p>
<p>论大小限星辰过十二宫遇十二支所忌诀 ​
人生子命忌寅申 假如子年生人切忌寅申岁限，灾晦至重，及忌子午岁限相冲。
丑午生人丑午瞋 假如丑年生人忌午丑岁限，午生人亦忌丑午岁限，及忌七杀星，灾晦极重。
寅卯之人防巳亥 假如寅卯人忌巳亥岁限，及忌卯酉寅申相冲。
龙蛇切忌本身临 假如巳生人忌逢巳年及忌行到巳限、辰生人忌行辰年又忌行到辰限为天罗，又忌行到戌为地网，限遇此灾晦疾厄之险，官非破财忧制连连矣。
申人铃火灾殃重 假如申生人忌逢火铃二星，必主灾晦至重，及忌寅年冲。
未遇猪鸡墓患殷 假如未生人忌逢酉戌岁限，又忌见擎羊在四墓宫。
戌亥羊陀须避忌 假如戌亥生人忌遇羊陀灾重，戌生人又行到戍宫岁限为地网，又忌行到辰宫岁限为天罗，谓之辰戌相冲不美。
酉人陀刃亦非亲 假如酉生人亦忌羊陀岁限及忌行卯宫限，及卯年岁君相冲。</p>
<p>猪犬生人莫遇蛇，辰戍切忌到网罗，预先整顿衣冠木，未免生人唱挽歌。</p>
<p>论立命行限宫歌 ​
金人遇坎命须伤，木命落离有祸殃，水遇艮宫应蹇滞，火来兑上祸难藏，
土到东南逢震巽，须防脓血及惊慌，纵然吉曜相逢照，未免官灾闹一场。</p>
<p>论太岁小限星辰庙陷遇十二宫中吉凶 依此判断其人行年灾患应如神</p>
<p>子年太岁并小限到子宫入庙化吉
七杀破军在子宫守岁限癸庚己生人发福，巨门天机乙癸生人发福，天府天相天梁丁己庚人财旺遂心，又天同丙丁生人财官双美。
子年太岁并小限到子宫不入庙化凶
紫微在子宫守命及岁限丙戊生人悔吝，破财灾殃。</p>
<p>子年太岁所值吉凶星</p>
<p>禄存天机天同太阴昌曲辅弼破军天相廉真武曲天府巨门七杀，可断其年人财两美事事遂心。若遇贪狼紫微天梁忌星太阳擎羊，便断人财耗散孝服，本身灾晦不宁，减半论之。
丑年太岁并小限到丑宫入庙化吉
天机在丑守命丙辛生人发旺，天相戊生人发旺，太阴武曲丙戊生人发旺，天府廉贞戊生人发旺，天梁丙戊辛生人发旺。
丑年太岁并小限到丑宫不入庙化凶
太阴在丑宫守命戊生人悔吝，太阳星甲乙生人悔吝，天机丙辛癸生人悔吝，天同廉贞丁庚生人招官非。</p>
<p>丑年太岁所值吉凶星</p>
<p>紫微天相天梁太阴天府禄存廉贞破军昌曲天机辅弼，可断其年事事遂心。若遇天同巨门武曲贪狼忌宿太阳擎羊，便断其年人财耗散，官灾口舌孝服，本身遭晦，减半论之。
寅年太岁并小限到寅宫入庙化吉
紫微太阳武曲天梁七杀，甲庚丁己生人财官双美。
寅年太岁并小限到寅宫不入庙化凶
廉贞贪狼破军在寅，丙戊生人招官非，甲子生人不喜寅申岁限。</p>
<p>寅年太岁所值吉凶星</p>
<p>紫微天府天机太阴武曲七杀天同天相太阳巨门天梁，便断其年人财进益作事遂心。若遇贪狼陀忌，便断其年人财破散，官非孝服，本身见灾，减半论之。
卯年太岁并小限到卯宫入庙化吉
紫微天机太阳天相天府天同武曲在命乙辛生人发旺。
卯年太岁并小限到卯宫不入庙化凶
廉贞甲丙生人横破财，太阴甲乙生人财破灾害，庚生人亦不宜主灾害。</p>
<p>卯年太岁所值吉凶星</p>
<p>太阴天梁紫微天机天同天府贪狼巨门七杀，即断其年人财兴旺，婚姻喜事重重，诸事称心。若遇廉贞破军太阴天相擎羊忌宿，其年破财，官灾口舌，本身见晦，减半论之。
辰年太岁并小限到辰宫入庙化吉
紫微贪狼七杀在辰宫守命限癸甲生人财官禄旺，天机太阳丁庚癸生人财禄发旺，天同戊庚癸生人顺遂，巨门丙辛生人遂意。
辰年太岁并小限到辰宫不入庙化凶
贪狼武曲在辰壬癸生人灾晦，天同巨门丁庚生人灾晦，廉贞壬癸生人主灾晦至重，太阴太阳天机甲乙戊己生人灾晦。</p>
<p>辰年太岁所值吉凶星</p>
<p>太阳天机天梁七杀贪狼文昌左辅右弼，便断其年财禄大进益，家道更兴隆，添丁进口，婚姻喜庆重重。若遇紫微天同廉贞天府太阴巨门天相破军忌宿，便断其年破财孝服，官灾 口舌。 巳年太岁并小限到巳宫入庙化吉
紫微天府天同巨门天相天梁破军丙戊辛人发福，太阴天机丁壬辛丙生人破财，贪狼甲戊生人平平。
巳年太岁并小限到巳宫不入庙化凶
巨门贪狼癸丙生人口舌灾晦，太阴破军灾晦多端。</p>
<p>巳年太岁所值吉凶星</p>
<p>紫微太阳天同天府天梁禄存，便断其年人财称意，喜事重重。若遇武曲廉贞太阴贪狼巨门天相破军忌星，便断其年人财损失，官灾口舌，本身病患，减半论之。
午年太岁并小限到午宫入庙化吉
紫微太阳武曲天同天梁廉贞七杀破军丁己甲癸生人进财遂心。
午年太岁并小限到午宫不入庙化凶
贪狼在丙午壬癸生人破财官灾口舌。</p>
<p>午年太岁所值吉凶星</p>
<p>紫微天府天机太阳武曲廉贞天相巨门天梁破军禄存，便断其年人财兴旺，婚姻喜事重重。若值太阴贪狼天同羊陀忌星，便断其年人财破败，官灾口舌孝服，本身灾厄可免。
未年太岁并小限到未宫入庙化吉
紫微天机天府天相天梁壬乙生人发福，太阴庚壬生人发福生财。
未年太岁并小限到未宫不入庙化凶
太阳甲乙生人多灾晦，天同丁庚生人多灾，武曲壬癸生人生灾招官非横祸。</p>
<p>未年太岁所值吉凶星</p>
<p>紫微天府廉贞天机破军天相，便断其年人财增益，作事如意，婚姻产育之喜。若遇太阴太阳武曲天同贪狼巨门羊陀忌宿，便断其年人财耗散，孝服官灾，阴人小口不宁，本人灾 厄难免。 申年太岁并小限到申宫入庙化吉
廉侦破军紫微甲庚癸生人发福，巨门甲庚癸生人发福，天机丁甲癸生人发福，庚生人亦发财发福。
申年太岁并小限到申宫不入庙化凶
天机乙戊生人灾晦，巨门丁生人不宜，廉贞丙壬生人有灾，天同甲庚生人灾祸，贪狼癸丙生人有灾祸。</p>
<p>申年太岁所值吉凶星</p>
<p>紫微太阳廉贞天府巨门七杀文昌武曲禄存，便断其年人财利益，喜事重重。若遇天机天同天梁天相太阴破军忌星，便断其年人财散失，官非孝服，本身灾病。
酉年太岁并小限到酉宫入庙化吉
紫微天机太阴酉宫守命丙戊乙辛生人进财吉利。
酉年太岁并小限到酉宫不入庙化凶
太阳天同甲乙生人不宜，武曲庚壬生人不宜，天相甲庚生人不宜，廉贞甲庚丙辛生人不宜，天府甲庚壬生人不宜。</p>
<p>酉年太岁所值吉凶星</p>
<p>禄存太阴紫微天府昌曲左右，便断其年人财兴旺，作事遂心。若值天机巨门武曲廉贞擎羊陀忌，便断其年人离财散，口舌官非。
戌年太岁并小限到戌宫入庙化吉
紫微壬甲丁己生人进财，太阴丁己生人吉庆，武曲丁己甲庚生人吉庆，天机甲乙丁己生人发福，巨门己辛癸生人发福，天同廉贞破军七杀丁己甲生人发财。
戌年太岁并小限到戌宫不入庙化凶
贪狼癸生人不宜，天同庚生人不宜，天机戊生人不宜，巨门丁生人不宜，太阳甲生人不宜，廉贞丙生人不宜，武曲壬生人不宜。</p>
<p>戌年太岁所值吉凶星</p>
<p>天机太阴天梁天府武曲七杀贪狼左右天同，便断其年人财利益，作事遂心，家道兴隆。如遇巨门太阳破军紫微天相忌宿，便断其年人财退失，孝服官灾，本身见病，减半论之。
亥年太岁并小限到亥宫入庙化吉
紫微天同巨门天梁壬癸戊生人吉庆，天机壬生人吉美，天相丁己生人及丙戊生人发福，太阴戊己生人财官双美。
亥年太岁并小限到亥宫不入庙化凶
廉贞丙壬癸生人不宜，武曲壬丙生人不宜，太阳甲生人不宜。</p>
<p>亥年太岁所值吉凶星</p>
<p>天同太阴天梁紫微天府昌曲禄存，便断其年人财进益，喜气重重，谋事俱称心怀。若遇廉贞破军七杀，便断其年人财耗散，小口死亡，本身灾晦。</p>
<p>论诸星同垣各司所宜分别富贵贫贱夭寿 ​
紫微</p>
<p>庙丑未午 旺寅申卯酉巳亥 平子 无陷</p>
<p>紫微居午无刑忌甲丁己命至公卿 加刑忌平常刑乃擎羊也。
紫微居子午科权禄照最为奇 科权禄三方照是也为仰面朝斗格。
紫微男亥女寅宫壬甲生人富贵同 同男女同也。
紫微卯酉劫空四杀多为脱俗之僧 四杀羊陀火铃也。
紫微天府全依辅弼之功 紫府得辅弼同垣，及三方拱照嘉会，终身富贵。
紫微天府同宫无杀凑甲人享幅终身 紫府同在寅申宫守命，六甲人富贵。
紫府朝垣活禄逢终身福厚至三公 命坐寅申再加吉星妙。
紫府日月居旺地必定出佳公卿器 紫午府丑无杀加，又化禄是也。
紫府武曲临财宅更兼权禄富奢翁 得左右禄存亦同。
紫微辅弼同宫一呼百诺居上品 或作三方为次吉，在财帛宫则为财赋之官。
紫府擎羊在巨商 得武曲居迁移者吉。
紫禄同宫日月照贵不可言 紫微禄存同宫，日月三合拱照。
紫微七杀化权反作桢梓
紫微破军无左右无吉曜凶恶胥吏之徒
紫微权禄遇羊陀虽获吉而无道 为人心术不正。
紫破命临于辰戍丑未再加吉曜富贵堪期
紫破贪狼为至淫男女邪淫
紫府同临巳亥一朝富贵双全
紫府夹命为贵格
紫微昌曲富贵可期
紫微太阴杀曜逢一生曹吏逞英雄
紫微武曲破军会羊陀欺公祸乱 只宜经商。
紫破辰戍君臣不义 安乐山，赵高命是也。</p>
<p>女命紫微太阳星早遇贤夫信可凭 女命紫微在寅午申宫吉，贵美旺夫益子。陷地平常，惟子酉及巳亥加四杀，美玉瑕玷日后不美。</p>
<p>天府</p>
<p>庙子丑未寅辰戌 旺午酉 地卯巳申亥 无陷</p>
<p>天府戌宫无杀凑甲己人腰金又且富 加四杀有疵。
天府居午戌天相来朝甲人一品之贵
府相朝垣千锺食禄 命寅申，府相在财帛宫，禄官朝者，上格别宫次之。
天府昌曲左右高第恩荣
天府天相天梁同君臣庆会
天府禄存昌曲巨万之资
天府武曲居财宅更兼权禄富奢翁 有左右禄存亦美。</p>
<p>天相</p>
<p>庙子午丑寅申 地辰戌巳亥未 陷卯酉</p>
<p>天相廉贞擎羊来多招刑杖难逃 终身不美招横祸，只宜僧道。
天相之星女命缠必当子贵及夫贤 女命己生子宫，甲生午宫，庚生辰宫，俱是贵格。
右弼天相福来临 女命天相、右弼，诸宫吉。子宫癸生人，寅宫癸己生人，申宫甲庚癸生人，俱是贵格，丑末亥宫不贵，子午卯酉皆少福。</p>
<p>天梁</p>
<p>庙子午寅卯辰戌 旺丑未 地酉 陷申巳亥</p>
<p>天梁月曜女淫贫 梁巳亥阴寅申主淫佚，不陷衣禄遂如陷下贱。
天梁居午位官资清显朝堂 丁己癸人合格。
梁同己亥男多浪荡女多淫 加刑忌杀凑多下贱。
天梁文昌居庙旺位至台纲
天梁守照吉相逢平生福寿 在午位极佳。
梁同机月寅申位一生利业聪明 声多不论。
天梁太阳昌禄会胪传第一名
梁武阴铃拟作栋梁之客
梁宿太阴却作飘蓬之客 梁居酉，月居已是也。
天梁天马为人飘荡风流
天梁加吉坐迁移臣商高贾 加刑忌平常。</p>
<p>天同</p>
<p>庙巳亥 旺子申 陷午</p>
<p>天同会吉寿元长
天同贪羊陀居午位丙戌镇御边疆 为马头带箭富且贵。
同月陷宫加杀重技艺羸黄
天同戌宫为反背丁人命遇反为佳
女命天同必是贤 子生人命坐寅，辛人命卯，丁人命戌入格。丙辛人命中吉，己亥逢此化吉虽美必淫。</p>
<p>天机</p>
<p>庙子午 旺辰酉 陷丑未</p>
<p>机梁会合善谈兵，居戌亦为美论 孟子迁移戌宫，有机梁。
机梁守命，加吉曜，富贵慈祥 加刑忌，僧道。
机梁同照命身，又逢劫空，偏宜僧道 机同单守命身，又逢空亡。
机梁七杀破军冲，羽客僧流命所逢 若兼帝座，加太阳，吉。
机月同梁作吏人 命在寅申方论，加吉不论，无吉无杀亦是平常人，凶杀空劫化忌为下格。
机梁贪月同机会，暮夜经商无眠睡 遇凶星奔波。
天机加恶杀同宫，狗偷鼠窃
天机巳宫酉逢，好饮离宗奸狡重
巨陷天机为破格 女命在寅申卯酉，虽富贵，仍不免淫欲下贱，寅申守照，福不全美。</p>
<p>太阳</p>
<p>庙卯 旺寅辰巳午 陷子</p>
<p>日照雷门子辰卯地昼生富贵声扬
太阳文昌在官禄皇殿朝班 文昌同亦然。
日落未申在命位为人先勤后懒
太阳居午庚辛丁己人富贵双全
太阳化忌是非日有目还伤
女命端正太阳星早配贤夫信可凭 太阳守命，陷平常。居卯辰巳午无杀，旺夫益子。</p>
<p>太阴</p>
<p>庙亥子丑 旺寅酉戌 陷卯辰巳</p>
<p>太阴居子丙丁富贵忠良 夜生人合局。
太阴武曲禄存同左右相逢富贵翁
太阴同文曲于妻宫蟾宫折桂 文昌同亦然，在身命巧艺之人。
太阴羊陀必主人离财散
月朗天门于亥地登云职掌大权 子生人夜时生合局。不贵则大富。
月曜天梁女淫贫 太阴寅申巳，多主淫贫，或偏房侍婢。若贪狼、文昌、文曲，同于夫宫必招配贤明之夫。</p>
<p>太阳太阴拱照</p>
<p>日巳月酉丑宫命步蟾宫
日卯月亥安命未宫多折桂
日月同未命安丑侯伯之材
日月命身居丑末三方无吉反为凶 子午辰戌，身命更佳。
日月守命不如照合并明 守命吉多主吉，凶多主凶。若吉少，亦不为美之论。
日辰月戌并争耀权禄非浅
日月夹命夹财加吉曜不权则富 加羊陀冲守，宜僧。
日月最嫌反背 如日月同宫，看人之生时。日喜太阳，夜宜太阴。若反背日戌月辰，子月午。若出外离宗成家也吉。勿概以反背论。
阴阳左右合为佳
日月陷宫逢恶杀劳碌奔波
日月羊陀多克亲
日月更须贪杀会男多奸盗女多淫
日月疾厄命宫空腰陀目瞽 如日月在疾厄宫，逢空亡必主腰陀，目瞽，命宫亦然。</p>
<p>文昌</p>
<p>庙巳酉丑 地申子辰 陷寅午戌</p>
<p>文昌武曲为人多学多能 四墓，卯酉巳亥身命。论三方科权禄。
文科拱照贾谊年少登科 论三方。
左辅文昌位至三台
文昌武曲于身命文正兼备 孙膑之命是也。</p>
<p>文曲</p>
<p>庙巳酉丑 地申子辰 陷寅午戌</p>
<p>二曲庙垣逢左右将相之财 文曲宜子午酉，武曲宜四墓。
二曲旺宫威名赫奕 文曲子宫第一，卯西宫次之。武曲辰宫第一，丑末宫次之。
二曲贪狼午丑限防溺水之忧</p>
<p>文昌文曲</p>
<p>昌曲夹命最为奇 假若命在丑宫，文昌在寅，文曲在子是也。不贵即富，吉多方论此为贵
昌曲临于丑未时逢卯酉近天颜 贾谊卜商，昌曲未宫命丑宫。在命兼化吉者方论。
昌曲巳亥临不贵即当大富
昌曲吉星居福德谓之玉袖天香 更得紫微，居午宫妙。
昌曲陷宫凶杀破虚誉之隆 凶杀即羊陀空劫。
昌曲陷于天伤颜回夭折 命有劫空，羊陀。限至七杀，羊陀迭并方论。
昌曲己辛壬生人限逢辰戌虑投河 如入庙吉，大小二限俱到。
昌曲廉贞于巳亥遭刑不善且虚夸 贪多作事颠倒，子申二官贵吉多美。
昌曲禄存犹为奇特
昌曲破军临虎兔杀羊冲破奔波 虎兔，即寅卯宫是也。
昌曲左右会羊陀当生异痣
女人昌曲聪明富贵只多淫</p>
<p>武曲</p>
<p>庙辰戌丑未 旺子午 平巳亥 无失陷</p>
<p>武曲庙垣威名赫奕 辰戍丑未生人安命在辰戍宫为四墓，若但在丑未次之。
武曲相遇昌曲逢聪明巧艺定无穷 武曲或与天相同垣逢昌曲。
武曲禄马交驰发财远郡
武曲迁移巨商高贾 吉多方论。
武曲廉贞贪杀便作经商
武曲破军破祖破家劳碌
武曲劫杀会擎羊因财持刀
武曲魁钺居庙旺财赋之官
武曲贪狼财宅位横发资财
武曲贪狼加杀忌技艺之人
武曲破贞于卯地木压雷惊
武曲羊陀兼火宿丧命因财
武曲之星为寡宿 火星柔弱，妇夺夫权方免刑克。若两刚相敌，必主刑克生离。</p>
<p>贪狼</p>
<p>庙辰戌丑未 旺子午 陷巳亥</p>
<p>贪狼遇铃火四墓宫豪富家资侯伯贵 辰戌宫佳，丑未宫次之，若守照俱可论吉。
贪狼入庙寿元长
贪狼会杀无吉曜屠宰之人
贪狼子午卯酉鼠窃狗偷之辈终身不能有为 申子辰人命坐子宫，寅午戌人命坐午宫，亥卯末人命坐卯宫，巳酉丑人命坐酉宫是也。
贪狼加吉坐长生寿考永如彭租 寅午戌火生人，命坐寅木申金。
贪狼巳亥加杀不为屠户亦遭刑 享福不久。
贪狼同行晚景边夷神服 三十年后发财，坐命武曲守照。辰戌宫佳，丑未宫次之。
贪武先贫而后富 利己损人，命有紫微日月左右昌曲，限逢绿权科，则贵显论。
贪狼加杀同乡女偷香而男鼠窃
贪狼武曲同守身无吉命反不长 命无吉曜，身有贪武，孤贫。
贪月同杀会机梁贪财无厌作经商。
贪遇羊陀居亥子名为泛水桃花 男女贪花，迷酒丧身。有吉曜则吉。
贪狼陀罗在寅宫号曰风流彩杖
贪武申宫为下格 化忌方论。
贪武四生四墓宫破军忌杀百工通
贪武破军无吉曜迷恋酒以忘身 或作手艺。
贪狼廉贞同度男多浪荡女多淫
女命贪狼多嫉妒 在亥子，遇羊陀嫉妒之流。逢禄马不美。</p>
<p>廉贞</p>
<p>庙寅申 利辰戌丑未 陷巳亥</p>
<p>廉贞申未宫无杀富贵声扬播远名 雄宿朝元格，加杀平常。
廉贞卯酉宫加杀公胥无面官人 或巧艺人。
廉贞暗臣曹吏贪婪
廉贞贪杀破军逢武曲迁移作具戎 恐是文曲。
廉贞七杀居庙旺反为积富之人 杀居午奇格，若陷地化忌，贫贱残疾。
廉贞破火居陷地自缢投河
廉贞七杀居巳亥流荡天涯
仲由威猛廉贞入庙遇将军 甲生人坐酉，乙生人坐亥，丙戊生人命坐酉，丁己生人命坐寅，庚生人命坐子，辛生人命坐卯，癸生人命坐申。
廉贞四杀遭刑戮 同羊陀火铃是也，若安布此星同，必遭刑戮终身。
廉贞白虎刑杖难逃 流年太岁并小限坐宫，又值白虎加临，主官非遭刑杖。
廉贞杀破会迁移死于外道
廉贞羊杀居官禄加纽难逃
廉贞清白能相守 女人甲己庚癸安命申酉亥子宫，丙辛乙戊安命寅卯巳午是也，若辰戌丑未反贱。</p>
<p>巨门</p>
<p>庙寅申卯酉 旺子午巳亥 陷辰戌</p>
<p>巨日寅宫立命申先驰名而食禄
巨日命宫寅位食禄驰名
巨日申宫立命寅驰名食禄
巨门子午科权禄石中隐玉福兴隆 富而子贵，辛癸人上格，丁己人次之，丙戊主男。
巨日命立申宫亦妙
巨在亥宫日在巳食禄驰名
巨在巳宫日在亥反为不佳
巨日拱照亦为奇 假如日午宫巨在戌宫是也，多方论日忌陷。
巨机居卯乙辛己丙至公卿 不贵即富，甲人平常何也，因甲禄到寅卯宫有擎羊破格耳。
巨机酉上化吉者纵有财官也不终 如值孤贫多有寿，巨富即夭亡。加化忌尤凶，若太岁在迁移宫财官化禄。
巨门辰宫化忌辛人命遇反为奇
巨机丑未为下格
巨门陀罗必生异痣
巨门羊陀于身命疾厄羸黄困弱盗而娼
巨门四杀陷而凶
巨火擎羊陀逢恶曜防缢死投河
巨火铃星逢恶限死于外道
巨宿天机为破荡 女命巨机于卯酉，虽富贵不免淫佚，若陷地下贱。</p>
<p>七杀</p>
<p>庙辰戌丑未寅申 旺子午卯酉 平巳亥 无陷</p>
<p>七杀寅申子午一生爵禄荣昌 为七杀朝斗格。
七杀破军专依羊铃之虐
七杀廉贞同位路上埋尸 观廉贞内注会耗于迁移亦然，若陷地加化忌尤凶。
七杀破军宜出外诸般手艺不能精
七杀临身命流年刑忌灾伤 逢紫微天相禄存可解。
杀临绝地会羊陀颜回夭折
七杀重逢四杀腰陀背曲阵中亡 杀与铃火，主阵亡，又有疾危。
七杀火羊贪且贱屠宰之人 七杀羊陀会生乡，为屠宰。
七杀羊铃流年白虎刑戮灾迍
七杀流羊二官符离乡遭配 岁限俱到。
七杀守照岁限擎羊午生人命安卯西宫主凶亡 余宫亦忌命限三合杀，流年羊刃到命，即七杀重逢，申酉宫忌，多忌限
七杀沉吟福不荣 男有威权，女无所施。
七杀临身终是夭
七杀单居幅德女人切忌贱无疑</p>
<p>破军</p>
<p>庙子午 旺辰戌丑未 陷卯酉</p>
<p>破军子午宫无杀官资清显至三公 甲癸生人合格，丁巳生人次之，丙戌生人主困。
破军贪狼逢禄马男多浪荡女多淫
破军暗巨同乡水中作冢 破与巨不同垣，恐照命宫或犯迁移。
破军火铃奔波劳碌
破军一曜性难明 男女命论。
破耗羊铃官禄位到处乞求 又贪狼在子午卯酉者，看贪狼内注。</p>
<p>擎羊</p>
<p>庙辰戌丑未 陷子午卯酉</p>
<p>擎羊入庙富贵声扬 加吉万论。
羊火同宫威权压众 辰戍人佳，丑未次之。
羊陀铃火守身命腰驼背曲之人
擎羊子午卯酉非夭折而刑伤 午凶卯次之。子酉又次之，马头带剑，吉多勿论。
擎羊逢力士李广难封 甲生人命卯，丙生人命午，庚生人命酉，壬生人命子。吉多平常，加杀则凶
羊陀火铃逢吉发财凶则忌
羊铃坐命流年白虎灾伤 流年白虎，又到命宫也。
擎羊对守在酉宫岁迭羊陀庚命凶 除宫亦忌，守命宫有羊陀。流年遇羊陀，为迭并。
羊陀夹忌为败局 假如安命在申宫，又逢忌星，羊在酉陀在未夹之，余皆仿此为例。命岁凶孤贫刑克。若单守禄存无吉星同垣，亦有灾殃之凶。
羊陀流年铃破面字斑痕
擎羊火星为下格
擎羊重逢流羊西施倾殒身 岁限重逢。</p>
<p>陀罗</p>
<p>庙辰戌丑未 陷寅申巳亥</p>
<p>陀罗巳亥寅申非夭折而刑伤 余试得多离祖出外成家者亦吉，主生人有破相。</p>
<p>火星</p>
<p>庙寅午戌 地巳酉丑 陷申子辰</p>
<p>火铃相遇名振诸邦</p>
<p>火铃夹命为败局 如命安寅申，火星在丑，铃星在卯。吉多尚可，惟夹忌。辰凶岁限巡游者此地亦吉</p>
<p>铃星</p>
<p>庙寅午戌 地巳酉丑 陷申子辰</p>
<p>火铃旺宫亦为福论</p>
<p>擎羊火铃为下格 女人庙旺犹可，陷地下贱，贫穷夭折。</p>
<p>魁钺</p>
<p>魁钺夹命为奇格 如命安在辰宫，魁在卯，钺在巳宫是也。
魁钺命身多折桂 如吉方论，在命身最妙，三方次之。
魁钺昌曲禄存扶刑杀无冲台辅贵 命身妙三方，次见刑杀冲会者平常，只宜僧道。
魁钺重逢杀凑痼疾尤多 杀乃羊铃空劫。
魁钺辅星为福寿 二上在命，诸宫福寿双全。</p>
<p>左辅右弼</p>
<p>左右文昌位至台辅</p>
<p>左右夹命为贵格 如安命在丑宫，左辅在子宫，右弼在寅宫。四七十一月生者是也，若不贵则大富
右弼左辅终身福厚 在命宫迁移是也，三方次之。
左右同宫披罗衣紫 辰戌宫安命，正月七月生者，丑宫安命。四月生者卯亥宫安命，六月十二月生者，三方勿论。
左右单守照命宫离宗庶出 身命无正曜是也，若三方合紫微，天相，天府吉。
左右贞羊遭刑盗一左右昌曲逢羊陀当生暗痣
左右财官兼夹拱衣禄丰盈
左右魁钺为福寿 三星在命论宫，福寿全美。若女命逢之，旺夫益子。
右弼天相福来临 诸宫遇福，丑未亥三宫不贵。纵贵不久远，前当主富，若卯酉二陷宫，少称心意</p>
<p>禄存</p>
<p>十二宫中皆入庙</p>
<p>禄存守于财宅积玉堆金 在命方可喜，化禄，同科权，更妙。
禄存子午位迁移身命逢之利禄宜
明禄暗禄位至公卿
双禄重返终身富贵
禄逢冲破吉也成凶
双禄守命吕后专权
禄存厚重多衣禄 诸宫降福，起家富贵。女人嫁夫，招赘旺财。</p>
<p>天马</p>
<p>禄马最喜交驰 忌见杀羊火截路空亡，多主劳苦。
天马四生妻宫富贵还当封赠
马遇空亡终身奔走</p>
<p>科权禄</p>
<p>科权禄合富贵双全 禄存亦是禄，禄会禄存，富贵全会。巨武戍扬科，会魁钺在命宫极佳。三方次吉，亦在凶多则不美。
禄权命逢合吉威权压众相王朝
权禄重逢财官双美 三方吉多方吉，因聚也不美。
科命权朝登庸甲第 或权或禄全更佳。为言禄逢迎格。
化禄子午位迁移，夫子文章冠世 迁移在子午宫为对面朝天子 命太阳同化禄在午宫，合此格，余宫要看吉凶科权禄来为贵格。如命安在子宫，禄在亥宫，权在丑宫，为夹贵。皆余仿此。
权禄重逢杀凑虚誉之隆
科名陷于凶神苗而不秀 如日戌，月卯，化科陷地，或又加羊陀劫空。
禄主缠于弱地发不主财
权禄守财福之位处世荣华
权禄吉星奴仆位纵然官贵也奔波</p>
<p>劫空</p>
<p>劫空夹命为败局 假如命安在亥宫，劫在子宫，空在亥宫是也。岁限行到亦凶，夹忌亦凶孤贫刑伤。
劫空临限楚王丧国绿珠亡
生处劫空犹如半天折翅
劫空临财幅之乡生来贫贱</p>
<p>伤使</p>
<p>天伤加恶曜仲尼绝粮邓通亡</p>
<p>命宫</p>
<p>三夹命凶六夹吉 三夹是劫空火铃羊陀是也。六夹是紫府左右昌曲魁钺科权禄日月是也。若在命则凶多吉少虽吉也凶，如吉多凶少虽凶也吉，身命三方乃看庙旺。
命无正曜二姓延生 或过房出维随母继拜入赘，或又是庶母所生者。
命逢吉曜松柏清秀以难凋 身命官有吉星，太岁大小二限不利，末为凶。必太岁二限有凶，又且本生人所忌方凶。
限逢凶曜柳绿桃红而易谢 命逢凶限庙旺犹发，达限凶星陷必凶。
命实运生如旱苗而得雨 如命限平常，三方有吉星，如限行美地为福。
命衰运弱如嫩草而遭霜 如命坐陷忌，岁限又逢恶曜，必刑伤死亡。
命有吉星官杀重纵有财官也辛苦</p>
<p>身宫</p>
<p>三夹身凶六夹吉 夹忌劫空火铃羊陀凶，六夹贵逢吉甚妙。
身命俱吉富贵双全
身吉命凶亦为美论
命弱身强财源不聚</p>
<p>纳音</p>
<p>纳音墓库看何宫 如水生人墓辰遇财官或禄存尤妙，遇迁移耗杀同为不美。
生逢败地发也虚花 如年纳音水土长生见甲申，乃金星为水宫之主，若安命在酉败地又逢羊陀忌耗七杀同不美。得禄存吉。
绝处逢生花而不败 如水土绝在巳安命在巳为绝地却得金星在巳生水不绝方为得禄</p>
<p>财帛</p>
<p>日月夹财加吉曜不贵则富 如财帛宫在未天府星守，日在午月在申夹财是也，余仿此。
左右财官兼夹拱衣禄丰隆 如左右同财帛宫，又或财官在丑日在子月在寅是夹也。</p>
<p>财宅</p>
<p>紫微辅弼多为财赋之官
武曲太阴多居财赋之任 不是武曲太阴同限度，取财帛宫遇武曲或遇太阴星，主为人多居财赋之任。
紫府武曲居财帛更兼权禄富奢翁
武曲贪狼财宅横发资财 忌空亡。
禄存守于财宅堆金积玉</p>
<p>财福</p>
<p>权禄守财福之位出世荣华
劫空临财福之乡生来贫贱</p>
</div><div class="post-footer" id="post-footer">
    <div class="post-info">
        <div class="post-info-line">
            <div class="post-info-mod">
                <span>更新于 2024-02-01</span>
            </div>
            <div class="post-info-license"></div>
        </div>
        <div class="post-info-line">
            <div class="post-info-md"></div>
            <div class="post-info-share">
                <span></span>
            </div>
        </div>
    </div>

    <div class="post-info-more">
        <section class="post-tags"></section>
        <section>
            <span><a href="javascript:void(0);" onclick="window.history.back();">返回</a></span>&nbsp;|&nbsp;<span><a href="/">主页</a></span>
        </section>
    </div>

    <div class="post-nav"><a href="/posts/%E6%B7%B1%E5%BA%A6%E5%AD%A6%E4%B9%A0/" class="prev" rel="prev" title="深度学习"><i class="fas fa-angle-left fa-fw"></i>深度学习</a>
            <a href="/posts/%E6%89%8B%E5%86%99%E6%95%B0%E5%AD%97%E8%AF%86%E5%88%ABcnn/" class="next" rel="next" title="手写数字识别cnn">手写数字识别cnn<i class="fas fa-angle-right fa-fw"></i></a></div>
</div>
</article></div>
            </main><footer class="footer">
        <div class="footer-container"><div class="footer-line">由 <a href="https://gohugo.io/" target="_blank" rel="noopener noreffer" title="Hugo 0.124.1">Hugo</a> 强力驱动 | 主题 - <a href="https://github.com/dillonzq/LoveIt" target="_blank" rel="noopener noreffer" title="LoveIt 0.2.10"><i class="far fa-kiss-wink-heart fa-fw"></i> LoveIt</a>
                </div><div class="footer-line"><i class="far fa-copyright fa-fw"></i><span itemprop="copyrightYear">2024</span><span class="author" itemprop="copyrightHolder">&nbsp;<a href="/" target="_blank"></a></span></div>
        </div>
    </footer></div>

        <div id="fixed-buttons"><a href="#" id="back-to-top" class="fixed-button" title="回到顶部">
                <i class="fas fa-arrow-up fa-fw"></i>
            </a><a href="#" id="view-comments" class="fixed-button" title="查看评论">
                <i class="fas fa-comment fa-fw"></i>
            </a>
        </div><script type="text/javascript" src="/lib/smooth-scroll/smooth-scroll.min.js"></script><script type="text/javascript" src="/lib/lazysizes/lazysizes.min.js"></script><script type="text/javascript" src="/lib/clipboard/clipboard.min.js"></script><script type="text/javascript">window.config={"code":{"copyTitle":"复制到剪贴板","maxShownLines":10},"comment":{}};</script><script type="text/javascript" src="/js/theme.min.js"></script></body>
</html>
